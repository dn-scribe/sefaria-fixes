{
  "Likutei Halakhot%2C Author's Introduction.": [
    "<b>הקַדְּמָָה מִבַּעַל הַמְחַבֵּר זֵכֶר צַדִּיק וְקָדוֹשׁ לִבְרָכָה, אֲשֶׁר כְּתָבָהּ בְּעַצְמוֹ</b>",
    "הַפַּעַם אוֹדֶה אֶת ה׳ אֲשֶׁר עַד כֹּה עֲזָרַנִי. מָה אֲדַבֵּר וְהוּא אָמַר וְעָשָֹה. מִי כַּה׳ אֱלֹהֵינוּ וְכוּ׳, מֵקִים מֵעָפָר דָּל מֵאַשְׁפּוֹת יָרִים אֶבְיוֹן כָּמוֹנִי, לְקָרְבֵנִי לְאוֹר צַח וּמְצֻחְצָח כָּזֶה, אוֹר הָאוֹרוֹת, צַח הַצַּחְצָחוֹת. מִי יְסַפֵּר שִׁבְחוֹ, מִי יְסַפֵּר תְּהִלָּתוֹ. וְגַם כִּי יָדוּעַ שֶׁכָּל הַלְּשׁוֹנוֹת שֶׁל שֶׁבַח וּתְהִלָּה, כְּבָר הֻרְגְּלוּ הָעוֹלָם לְכָתְבָם עַל מָאן דְּהוּא, אַךְ הַמְעַיֵּן בִּסְפָרָיו הַקְּדוֹשִׁים בְּעֵין הָאֱמֶת, וְנָבוֹן יוֹסִיף לֶקַח לָשוּם עֵין עִיּוּנוֹ בִּדְבָרַי אֵלֶּה אֲשֶׁר חָנַּנִי ה׳ בְּכֹחוֹ, הַמְבֹאָרִים בַּסְּפָרִים הָאֵלֶּה, יָבִין וְיַשְֹכִּיל וְיֵדַע כִּי כָּל הַשְּׁבָחִים וְהַתְּהִלּוֹת וְהַגְּדֻלּוֹת שֶׁכָּתַבְתִּי עָלָיו, זִכְרוֹנוֹ לִבְרָכָה, עֲדַיִן לֹא הִגְעַתִּי לְקַרְסֻלֵּי שִׁבְחֵי תְּהִלָּתוֹ, כִּי שָֹגְבָה מַעֲלָתוֹ וּגְדֻלָּתוֹ וְתָקְפּוֹ עַד אֵין סוֹף וְאֵין תַּכְלִית, מַה שֶּׁאֵין הַפֶּה יָכוֹל לְדַבֵּר וְהַלֵּב לַחֲשֹׁב.",
    "וּבוֹחֵן לִבּוֹת הוּא יוֹדֵעַ, שֶׁאֲנִי יוֹדֵעַ בְּעַצְמִי מִעוּט עֶרְכִּי עָלַי, כִּי מִי אָנֹכִי כִּי בָּאתִי עַד הֲלוֹם, לְחַבֵּר סְפָרִים, וּבִפְרַט דְּבָרִים כָּאֵלּוּ הָעוֹמְדִים בְּרוּם רוּמוֹ שֶׁל עוֹלָם, הַפּוֹתְחִים שַׁעַר לְכָל דּוֹפְקֵי בִּתְשׁוּבָה, הַחֲפֵצִים לָצֵאת מֵחֹשֶׁךְ לְאוֹר, לְהִתְקָרֵב לְהַשֵּׁם יִתְבָּרַךְ, לֵאוֹר בְּאוֹר הַחַיִּים.",
    "וְאִם אָמְנָם עַתָּה בַּדּוֹרוֹת הַלָּלוּ, חִבּוּר סְפָרִים אֵינוֹ בִּכְלַל גְּדֻלָּה וַחֲשִׁיבוּת, וְהַלְוַאי שֶׁלֹּא יְהֵא לְבִזָּיוֹן, לְלַעַג וּלְקֶלֶס, כַּאֲשֶׁר רַבּוּ עַתָּה הַמִּתְלוֹצְצִים מִסְּפָרִים חֲדָשִׁים, וּבְטֶרֶם יִתְקָרְבוּ אֲלֵיהֶם לְהַבִּיט בָּהֶם אִם טוֹב וְאִם רַע, וְיִתְנַכְּלוּ אֲלֵיהֶם מִקֹּדֶם בְּנִכְלֵי עַרְמִימִיּוּת וַחֲבִילוֹת חֲבִילוֹת שֶׁל לֵיצָנוּת. וּמְכַנִּים לָהֶם שֵׁם לִגְנַאי [וּמַה הַמְכַנֶּה שֵׁם לַחֲבֵרוֹ אֵין לוֹ חֵלֶק לָעוֹלָם הַבָּא (ב״מ נח.), הַמְכַנֶּה שֵׁם לְסֵפֶר, שֶׁמְּדַבֵּר דִּבְרֵי תּוֹרָה, דִּבְרֵי אֱלֹהִים חַיִּים וְכוּ׳, עַל אַחַת כַּמָּה וְכַמָּה! וְאֵין לְהַאֲרִיךְ בָּזֶה כָּאן] עַל כָּל פָּנִים אֵין חִבּוּר סְפָרִים בִּכְלַל גְּדֻלָּה וַחֲשִׁיבוּת בָּעִתִּים הַלָּלוּ.",
    "אַךְ אַף עַל פִּי כֵן נִמְצָאִים כְּשֵׁרִים וּתְמִימִים בְּכָל דּוֹר וָדוֹר. עַתָּה גַּם עַתָּה, אֲשֶׁר הוֹלְכִים בְּתֹם בֶּטַח, וּבְמוֹשַׁב לֵיצִים לֹא יֵשְׁבוּ, אֲשֶׁר עֲלֵיהֶם תִּטֹּף אִמְרֵי אֱמֶת, כְּמַיִם קָרִים עַל נֶפֶשׁ עֲיֵפָה, יְבַקְּשׁוּ כְּכֶסֶף וּכְמַטְמוֹנִים יְחַפְּשוּ דִּבְרֵי אֱמֶת וָצֶדֶק, הַמְיֻסָּדִים עַל אַדְנֵי פָּז, עַל דִּבְרֵי רַבּוֹתֵינוּ הַקְּדוֹשִׁים, זִכְרוֹנָם לִבְרָכָה.",
    "וַאֲנִי בְּעָנְיִי יָדַעְתִּי כִּי לֹא הִגַּעְתִּי לְמִדָּה זוֹ, לֹא מִינֵיהּ וְלֹא מִקְּצָתָהּ, לְחַוּוֹת דֵּעִי אֲפִלּוּ לִפְנֵי קַל שֶׁבַּקַּלִּים וְהַפָּחוּת שֶׁבַּפְּחוּתִים, אַךְ זֹאת אוֹדֶה וְלֹא אֵבוֹשׁ וְהָאֱמֶת אַגִּיד וְלֹא אֲכַחֵד, וּבְרֹאשׁ הוֹמִיּוֹת אֶקְרָא בְּפִתְחֵי שְׁעָרִים בָּעִיר אֲמָרַי אֹמַר, וַאֲדַבְּרָה בְּעֵדוֹתֶיךָ נֶגֶד מְלָכִים וְלֹא אֵבוֹשׁ, שֶׁכְּשֵׁם שֶׁאֲנִי קָטָן בְּעֵינַי מִצַּד עַצְמִי, כַּאֲשֶׁר בּוֹחֵן לִבּוֹת הוּא יוֹדֵעַ, כֵּן יָקְרָה נַפְשִׁי מִצַּד מַעֲלַת קְדֻשַּׁת הַמַּשְׁפִּיעַ עָלַי חָכְמָה וּבִינָה וָדַעַת, הוּא כְּבוֹד אֲדוֹנִי, מוֹרִי, הָרַב הַקָּדוֹשׁ וְהַנּוֹרָא, הָרַב הָאֱמֶת, זֵכֶר צַדִּיק לִבְרָכָה. וְאִם אָמַרְתִּי אֲסַפְּרָה כְּמוֹ אֶפֶס קָצֶה מֵאֵת כָּל אֲשֶׁר עָשָֹה לְנַפְשִׁי, לֹא תַּסְפִּיק הָאָרֶץ לְהָכִיל אֶת כָּל דְּבָרַי. בַּמָּה אֲקַדֵּם ה׳ אִכַּף לֵאלֹהֵי מָרוֹם. רַבּוֹת עָשִֹיתָ אַתָּה ה׳ אֱלֹקַי נִפְלְאוֹתֶיךָ וּמַחְשְׁבוֹתֶיךָ אֵלֵינוּ. אֵין עֲרוֹךְ אֵלֶיךָ אַגִּידָה וַאֲדַבְּרָה עָצְמוּ מִסַּפֵּר.",
    " וְהִנֵּה מַהוּת הַסֵּפֶר וּמַעֲשֵֹהוּ יִרְאֶה הָרוֹאֶה בְּעֵינָיו שֶׁכֻּלּוֹ מְיֻסָּד וּמְסֻדָּר עַל כָּל הַהֲלָכוֹת שֶׁבְּאַרְבָּעָה חֶלְקֵי שֻׁלְחָן עָרוּךְ, כִּי כֵן צֻוֵּיתִי מִפִּיו הַקָּדוֹשׁ, לַחֲשֹׁב וּלְעַיֵּן בְּכָל הִלְכְתָא וְהִלְכְתָא עַד שֶׁיָּאִיר ה׳ עֵינַי לְחַדֵּשׁ בָּהֶם אֵיזֶה חִדּוּשׁ. וְכָל מַה שֶּׁזִּכַּנִי ה׳ יִתְבָּרַךְ לְחַדֵּשׁ בָּהֶם, הַכֹּל מְיֻסָּד עַל פִּי הַהַקְדָּמוֹת וְהַיְסוֹדוֹת שֶׁקִּבַּלְתִּי מֵרַבֵּנוּ הַקָּדוֹשׁ וְהַנּוֹרָא, זֵכֶר צַדִּיק וְקָדוֹשׁ לִבְרָכָה, הַמְבֹאָרִים בִּסְפָרָיו הַקְּדוֹשִׁים, שֶׁהֵם, לִקּוּטֵי מוֹהֲרַ״ן א׳ וּב׳. וְלִפְעָמִים הוֹצֵאתִי אֵיזֶה הַקְדָּמוֹת נוֹרָאוֹת מֵהַמַּעֲשִֹיּוֹת הַנּוֹרָאוֹת שֶׁסִּפֵּר, הַמְבֹאָרִים בַּסֵּפֶר ״סִפּוּרֵי מַעֲשִֹיּוֹת״. כִּי אִם אָמְנָם רִמְזֵי הַמַּעֲשִֹיּוֹת שָֹגְבוּ מִדַּעְתֵּנוּ, כִּי גָּאוּ הַמַּיִם נַחַל אֲשֶׁר לֹא נוּכַל לַעֲבֹר, אַף עַל פִּי כֵן ה׳ יִתְבָּרַךְ חוֹנֵן לָאָדָם דַּעַת. וְהֵאִיר עֵינַי לִמְצֹא בָּהֶם לִפְעָמִים אֵיזֶה דְּבָרִים נִפְלָאִים, כַּאֲשֶׁר יִרְאֶה הַמְעַיֵּן בְּעֵינָיו בְּהִלְכוֹת תְּפִלִּין הֲלָכָה ה וּבְהִלְכוֹת בִּרְכוֹת הַשַּׁחַר הֲלָכָה ג וּבִשְׁאָרֵי מְקוֹמוֹת. וְלִפְעָמִים לִקַּטְתִּי אֵיזֶה הַקְדָּמוֹת מִסֵּפֶר הָא״ב.",
    "וְכָל הַהַקְדָּמוֹת שֶׁהוֹצֵאתִי מִסִּפְרֵי רַבֵּנוּ זַ״ל, וְכָל מַה שֶּׁעֲזָרַנִי ה׳ יִתְבָּרַךְ לְחַדֵּשׁ בָּהֶם, בְּכֻלָּם הֵאִיר ה׳ עֵינַי לִמְצֹא אוֹתָם בַּאֵר הֵיטֵב בִּפְסוּקֵי תַּנַ״ךְ וּבְמַאַמְרֵי רַזַ״ל, בִּגְמָרָא וּמִדְרָשִׁים וְסִפְרֵי הַזֹּהַר הַקָּדוֹשׁ וְכִתְבֵי הָאֲרִיזַ״ל, עַד שֶׁהֵאִיר ה׳ עֵינַי לְהַכְנִיס אוֹתָם בְּדֶרֶךְ פַּרְדֵּ״ס לְתוֹךְ דִּינֵי הַמִּצְוֹת עַל פִּי סֵדֶר הִלְכוֹתֵיהֶם הַמְבֹאָרִים בְּאַרְבָּעָה חֶלְקֵי שֻׁלְחָן עָרוּךְ.",
    "וְקִוִּיתִי לַה׳ אֲשֶׁר עֵינֶיךָ תִּרְאֶינָה נִפְלָאוֹת בְּרֹב הַמְּקוֹמוֹת. מַה גָּדְלוּ מַעֲשֵֹי ה׳ מְאֹד עָמְקוּ מַחְשְׁבוֹתָיו, כִּי עַל פִּי דְּבָרִים הָאֵלֶּה הַמְבֹאָרִים בַּסְּפָרִים הָאֵלֶּה יוּכַל כָּל אָדָם לְהָבִין וּלְהַשְֹכִּיל מֵרָחוֹק גְּדֻלּוֹת נוֹרְאוֹת וְנִפְלְאוֹת כָּל מִצְוָה וּמִצְוָה וְכָל דִּין וְדִין מִפְּרָטֵי הַמִּצְוָה. וַאֲפִלּוּ הַדִּינִים שֶׁבֵּין אָדָם לַחֲבֵרוֹ, הַמְבֹאָרִים בְּחֹשֶׁן מִשְׁפָּט, אֲשֶׁר אֵין אִישׁ שָֹם עַל לֵב לְהָבִין מֵהֶם רְמָזִים וּדְרָכִים לַעֲבוֹדַת ה׳ יִתְבָּרַךְ. וּבְחַסְדֵי ה׳ בְּאֵלּוּ הַסְּפָרִים יַרְוֶה אֶת נַפְשׁוֹ הַצָּמֵא לִשְׁמֹעַ דִּבְרֵי ה׳.",
    "כִּי זֶה יָדוּעַ שֶׁכָּל הַתּוֹרָה וְכָל הַדִּינִים וְהַהֲלָכוֹת שֶׁבְּכָל חֶלְקֵי הַתּוֹרָה, מִכֻּלָּם צְרִיכִים לְהוֹצִיא עֵצוֹת וּדְרָכִים וּרְמָזִים לְהִתְקָרֵב אֵלָיו יִתְבָּרַךְ בֶּאֱמֶת. וְכַמְבֹאָר בְּדִבְרֵי רַבֵּנוּ זִכְרוֹנוֹ לִבְרָכָה בְּהַתּוֹרָה ״חֲדִי רַבִּי שִׁמְעוֹן״ בְּסִימָן סא, שֶׁמִּכָּל הַלִּמּוּדִים שֶׁהָאָדָם לוֹמֵד צְרִיכִים לְהוֹצִיא מִשְׁפְּטֵי הַנְהָגוֹת יְשָׁרוֹת וְכוּ׳, עַיֵּן שָׁם. אֲבָל לָאו כָּל אָדָם זוֹכֶה לָזֶה.",
    "וּבְעֶזְרַת ה׳ וִישׁוּעָתוֹ הַנִּפְלָאָה, בְּאֵלּוּ הַסְּפָרִים פָּתַחְתִּי שַׁעַר קְצָת לִמְצֹא דְּרָכִים אֲמִתִּיִּים בְּכָל לִמּוּדֵי הַתּוֹרָה הַקְּדוֹשָׁה. וּבְרֹב הַמְּקוֹמוֹת אֵינָם בְּדֶרֶךְ רֶמֶז וְדָרוּשׁ לְבַד, כִּי אִם כָּךְ הוּא אֲמִיתַּת הָעִנְיָן עַל פִּי סוֹד כַּוָּנַת הַמִּצְוָה. וּבֵאוּר דְּבָרַי אֵלֶּה לֹא יַסְפִּיקוּ הֲמוֹן יְרִיעוֹת לְבָאֲרָם, אַךְ הַמַּשְֹכִּיל בֶּאֱמֶת, יָבִין מְעַט דְּבָרַי אֵלֶּה כְּשֶׁיָּשִֹים עַל לִבּוֹ הֵיטֵב לְהַדְּבָרִים הַנֶּאֱמָרִים בִּסְפָרִים אֵלֶּה וּבְסִפְרֵי רַבֵּנוּ.",
    "וְהִנֵּה אִם אָמְנָם יִדְמֶה לְהַקּוֹרֵא לְפוּם רִיהֲטָא בְּכַמָּה מְקוֹמוֹת, אֲשֶׁר הֶאֱרַכְתִּי לְמַעֲנֵיתִי וְכָפַלְתִּי וְשִׁלַּשְׁתִּי הַדְּבָרִים בְּכַמָּה וְכַמָּה מְקוֹמוֹת. דַּע, יְדִידִי הַמְעַיֵּן, כִּי גַּם זֹאת מֵעִם ה׳ צְבָאוֹת יָצְאָה, אֲשֶׁר הִפְלִיא עֵצָה, הִגְדִּיל תּוּשִׁיָּה.",
    "כִּי הַמֵּשִֹים לֵב לְעַיֵּן בֶּאֱמֶת בְּדִבְרֵי רַבֵּנוּ זִכְרוֹנוֹ לִבְרָכָה, הָעֲמֻקִּים מִכָּל עַמְקוּת שֶׁבָּעוֹלָם וּרְחָבָה מִנִּי יָם, אֲשֶׁר אֵין עֲרוֹךְ אֲלֵיהֶם. וְאַחַר כָּךְ יָשִֹים לֵב הֵיטֵב לִדְבָרַי אֵלֶּה אֲשֶׁר חַנַּנִי ה׳ לְחַדֵּשׁ וּלְבָאֵר בָּהֶם, יָבִין הֵיטֵב כִּי לְפִי עֹצֶם הָעַמְקוּת אֲשֶׁר בַּדְּבָרִים הָאֵלֶּה, עֲדַיִן לֹא יָצָאתִי יְדֵי חוֹבַת הַבֵּאוּר, אֲפִלּוּ בִּמְקוֹמוֹת שֶׁהֶאֱרַכְתִּי מְאֹד, מִכָּל שֶׁכֵּן בִּשְׁאָר מְקוֹמוֹת שֶׁהָיִיתִי מְקַצֵּר וְעוֹלֶה. כִּי דַּע, שֶׁכָּל הַדְּבָרִים שֶׁגִּלָּה רַבֵּנוּ זִכְרוֹנוֹ לִבְרָכָה, הֵם הַקְדָּמוֹת חֲדָשׁוֹת לְגַמְרֵי. [אִם אָמְנָם כֻּלָּם בְּנוּיִים וּמְיֻסָּדִים עַל כָּל מִצְוֹת הַתּוֹרָה הַמְקֻבָּלוֹת בְּיָדֵינוּ מִכְּבָר, עִם כָּל זֹאת הֵם הַקְדָּמוֹת חֲדָשׁוֹת לְגַמְרֵי]. וְכֻלָּם הֵם עֵצוֹת וּדְרָכִים נִפְלָאִים לְהִתְקָרֵב עַל יָדָם לַהַשֵּׁם יִתְבָּרַךְ כָּל אֶחָד וְאֶחָד מִמָּקוֹם שֶׁהוּא.",
    "וְעִקַּר הַכַּוָּנָה לְקַיְּמָם בִּפְשִׁיטוּת כְּפִי מַה שֶּׁיָּצְאוּ מִפִּיו בִּתְמִימוּת וּפְשִׁיטוּת, אֲבָל מֵעֹצֶם גַּשְׁמִיּוּת גּוּפֵנוּ וַעֲכִירַת שִֹכְלֵנוּ, קָשֶׁה וְכָבֵד מְאֹד לְהַכְנִיס בְּלֵב הָאָדָם תְּמִימוּת וּפְשִׁיטוּת הַדְּבָרִים הָאֵלֶּה, כִּי דַּעַת כָּל אָדָם נוֹטָה אַחֲרֵי חָכְמוֹת שֶׁל הָעוֹלָם, שֶׁרֻבָּן מְעַקְּמִין אֶת הַלֵּב מִנְּקֻדַּת הָאֱמֶת לַאֲמִתּוֹ בִּפְשִׁיטוּת וּבִתְמִימוּת.",
    "בִּפְרָט כִּי בָּאֱמֶת לַאֲמִתּוֹ הַתְּמִימוּת וּפְשִׁיטוּת שֶׁל דִּבְרֵי רַבֵּנוּ זִכְרוֹנוֹ לִבְרָכָה, עָמֹק עָמֹק מְאֹד, עָמֹק עָמֹק מִי יִמְצָאֶנּוּ. וְיֵשׁ בְּכָל דָּבָר וְדָבָר שֶׁגִּלָּה הוּא זִכְרוֹנוֹ לִבְרָכָה תִּלֵּי תִּלִּין שֶׁל הֲלָכוֹת, מַעְיָנוֹת תְּהוֹמוֹת יוֹצְאִים בַּבִּקְעָה וּבָהָר, כִּי כָּל דְּבָרָיו הֵם כְּמַעְיָן הַנּוֹבֵעַ, כַּאֲשֶׁר יִרְאֶה הָרוֹאֶה מְעַט דִּמְעַט בַּמְּקוֹמוֹת אֲשֶׁר חַנַּנִי ה׳ לִמְצֹא דְּבָרִים נִפְלָאִים וְנוֹרָאִים וְכַוָּנוֹת כַּמָּה מִצְוֹת בְּדִבּוּר אֶחָד שֶׁגִּלָּה רַבֵּנוּ זִכְרוֹנוֹ לִבְרָכָה, כְּגוֹן בְּהַתּוֹרָה ״שָֹשוֹן וְשִֹמְחָה יַשִֹּיגוּ וְנָסוּ יָגוֹן וַאֲנָחָה״ [בסימן כג בלקוטי תנינא] שֶׁהוּא דִּבּוּר אֶחָד, לַחֲטֹף הַיָּגוֹן וַאֲנָחָה לְתוֹךְ הַשִֹּמְחָה, כַּמְבֹאָר שָׁם. וְהַשֵּׁם יִתְבָּרַךְ עֲזָרַנִי וְהֵאִיר עֵינַי לִמְצֹא עַל פִּי הַקְדָּמָה זֹאת דְּבָרִים נִפְלָאִים הַרְבֵּה הַרְבֵּה, כַּאֲשֶׁר יִרְאֶה הָרוֹאֶה בְּאֶבֶן הָעֵזֶר בִּתְחִלָּתוֹ וְכֵן בְּכַמָּה מְקוֹמוֹת.",
    "וְאַף עַל פִּי כֵן עִקַּר הַכַּוָּנָה כִּפְשׁוּטוֹ לְהִתְגַּבֵּר לַחֲטֹף הַיָּגוֹן וַאֲנָחָה לְתוֹךְ הַשִֹּמְחָה, דְּהַיְנוּ לַהֲפֹךְ כָּל מִינֵי עַצְבוּת לְשִֹמְחָה, כַּמְבֹאָר שָׁם בִּמְקוֹמוֹ, אֲבָל זֶה הָעִנְיָן בִּפְשִׁיטוּת לְהִשְׁתַּדֵּל לְהִתְגַּבֵּר עַל כָּל מִינֵי עַצְבוּת וְלַהֲפֹךְ הַכֹּל לְשִֹמְחָה, קָשֶׁה וְכָבֵד מְאֹד לְהַכְנִיס בְּלֵב הָאָדָם. וְה׳ יִתְבָּרַךְ עֲזָרַנִי לְהַרְחִיב הַדִּבּוּר בָּזֶה, וּלְהַרְאוֹת וּלְגַלּוֹת שֶׁבָּזֶה תָּלוּי קִיּוּם כָּל הַתּוֹרָה, כִּי שִֹמְחָה הִיא הַנְּקֻדָּה שֶׁל כָּל הַתּוֹרָה וְהַמִּצְוֹת וְכוּ׳, וְעַל יְדֵי הַרְחָבַת הַדָּרוּשׁ בָּזֶה, יְכוֹלִין לִרְאוֹת מֵרָחוֹק עֹצֶם מַעֲלַת הַשִֹּמְחָה וְכַמָּה וְכַמָּה צְרִיכִין לְהִתְחַזֵּק לַהֲפֹךְ הָעַצְבוּת לְשִֹמְחָה. וְתֹכֶן הַכַּוָּנָה הוּא לִזְכּוֹת לְקַיֵּם עֵצָה זוֹ בִּפְשִׁיטוּת וּלְבַקֵּשׁ מֵהַשֵּׁם יִתְבָּרַךְ לִזְכּוֹת לָזֶה.",
    "וְכֵן בִּשְׁאָרֵי עֵצוֹת וּדְרָכִים נִפְלָאִים שֶׁגִּלָּה הוּא זִכְרוֹנוֹ לִבְרָכָה, כְּמוֹ הַתּוֹרָה ״וְאַיֵּה הַשֶֹּה לְעֹלָה״ בְּלִקּוּטֵי תִּנְיָנָא סִימָן יב, שֶׁהָעֵצָה הַמְבֹאֶרֶת שָׁם עֲמֻקָּה מְאֹד, הַיְנוּ שֶׁהַפְּשִׁיטוּת וְהַתְּמִימוּת שֶׁל הָעֵצָה וְהַדֶּרֶךְ הַזֶּה עָמֹק מְאֹד. וּצְרִיכִין לְהַרְחִיב הַדִּבּוּר בָּזֶה הַרְבֵּה וּלְדַבֵּר מִזֶּה בְּכַמָּה לְשׁוֹנוֹת. וּבְחַסְדֵי ה׳ הֵאִיר עֵינַי וּמָצָאתִי שֶׁדֶּרֶךְ עֵצָה זוֹ מְרֻמָּז בִּמְקוֹמוֹת הַרְבֵּה בַּתּוֹרָה, כַּמְבֹאָר בְּהִלְכוֹת ״גְּבִיַּת חוֹב מֵהַיְתוֹמִים״, אֲשֶׁר הַמַּשְֹכִּיל יָכוֹל לְהָבִין מִדַּעְתּוֹ דָּבָר מִתּוֹךְ דָּבָר, שֶׁכָּל הַתּוֹרָה מְלֵאָה מִדֶּרֶךְ וְעֵצָה זֹאת. וְכֵן בְּהַתּוֹרָה ״אֲזַמְּרָה לֵאלֹקַי בְּעוֹדִי״, בְּסִימָן רפב, הַמּוּבָא בְּהִלְכוֹת הַשְׁכָּמַת הַבֹּקֶר הֲלָכָה א. וְכֵן בְּעִנְיַן הָרָצוֹן וְהַהִשְׁתּוֹקְקוּת לַהַשֵּׁם יִתְבָּרַךְ שְׁמוֹ, שֶׁבְּכָל הַדְּבָרִים הָאֵלֶּה צְרִיכִים לְדַבֵּר הַרְבֵּה, עַד שֶׁנִּזְכֶּה לְהַכְנִיס אוֹתָם בְּלֵב הָאָדָם לְקַיְּמָם בִּפְשִׁיטוּת וּבִתְמִימוּת, כִּי זֶה הָעִקָּר, כִּי לֹא הַמִּדְרָשׁ הוּא הָעִקָּר אֶלָּא הַמַּעֲשֶֹה, הֵן עַל כָּל אֵלֶּה הַהֶכְרֵחַ לְהַאֲרִיךְ בְּרֹב הַמְּקוֹמוֹת, כְּדֵי לְהַסְבִּיר הָעֵצָה בִּפְשִׁיטוּת, כְּדֵי שֶׁיָּבִיא תַּלְמוּד זֶה לִידֵי מַעֲשֶֹה.",
    "וְגַם מִצַּד הַחִדּוּשִׁים בְּעַצְמָם, כִּי דִּבְרֵי רַבֵּנוּ זִכְרוֹנוֹ לִבְרָכָה, הֵם עֲמֻקִּים וּרְחָבִים מְאֹד. וּבְכָל תּוֹרָה וְתוֹרָה יֵשׁ כַּמָּה וְכַמָּה הַקְדָּמוֹת וְעִנְיָנִים וְחִדּוּשִׁים נִפְלָאִים בְּכָל הַחִדּוּשִׁים שֶׁהַשֵּׁם יִתְבָּרַךְ פָּקַח עֵינַי לְחַדֵּשׁ בָּהֶם, כֻּלָּם קְשׁוּרִים וּמְהֻדָּקִים בִּקְשָׁרִים הַרְבֵּה בִּדְבָרָיו הַנּוֹרָאִים וְהַקְּדוֹשִׁים. וּבְכָל מָקוֹם שֶׁמִּתְרַחֵב הַדָּרוּשׁ וְהַחִדּוּשׁ שֶׁחִדַּשְׁתִּי בְּעֶזְרַת ה׳ יִתְבָּרַךְ, בְּכֻלָּם צְרִיכִין לַחֲזֹר בְּכָל פַּעַם לְכָל חֶלְקֵי הַתּוֹרָה שֶׁגִּלָּה רַבֵּנוּ זִכְרוֹנוֹ לִבְרָכָה, בְּכֻלָּם מְחַלְּקִים וּפְרָטִים הַרְבֵּה מְאֹד.",
    "וְכַאֲשֶׁר שָׁמַעְתִּי מִפִּיו הַקָּדוֹשׁ זִכְרוֹנוֹ לִבְרָכָה, שֶׁאָמַר, עַל הַחִדּוּשִׁים שֶׁלִּי שֶׁאֵין מִי שֶׁיְּבִינֵם הֵיטֵב, מֵחֲמַת שֶׁצְּרִיכִין לִזְכֹּר הֵיטֵב מְאֹד אֶת דִּבְרֵי תּוֹרָתוֹ הַקְּדוֹשָׁה וְלִהְיוֹת בָּקִי בְּכָל חֲדָרָיו, וּפְרָטָיו וְדִקְדּוּקָיו. וְעַל כֵּן הֻכְרַחְתִּי בְּכַמָּה מְקוֹמוֹת לְהַאֲרִיךְ וּלְהַרְחִיב הַדִּבּוּר וְלַחֲזֹר עִנְיָן אֶחָד כַּמָּה פְּעָמִים, אוּלַי יִכְנֹס בְּלֵב הַמְעַיֵּן תֹּכֶן הַכַּוָּנָה הָאֲמִתִּית. לֵידַע הַחִדּוּשׁ עַל בֻּרְיוֹ. וְהָעִקָּר שֶׁיָּבוֹא עַל יְדֵי זֶה לִידֵי מַעֲשֶֹה, לְהִתְעוֹרֵר עַל יְדֵי זֶה לְקַיֵּם דִּבְרֵי רַבֵּנוּ זִכְרוֹנוֹ לִבְרָכָה, בִּפְשִׁיטוּת, לְקַיֵּם הַהַקְדָּמָה שֶׁהוֹצֵאתִי מִדִּבְרֵי רַבֵּנוּ זִכְרוֹנוֹ לִבְרָכָה, אֲשֶׁר עָלֶיהָ בָּנִיתִי הַבִּנְיָן הַהוּא, כִּי מְאֹד עָמְקוּ מַחְשְׁבוֹתָיו.",
    "וְזֶה בָּרוּר וְיָדוּעַ לְכָל מַשְֹכִּיל, שֶׁבְּכָל הַמְּקוֹמוֹת שֶׁנִּמְצָא בִּסְפָרִים קְדוֹשִׁים חִדּוּשִׁים וּבֵאוּרִים בַּאֲרִיכוּת גָּדוֹל הֵן בְּגְמָרָא פֵּירוּשׁ תּוֹסְפוֹת הֵן בְּסִפְרֵי קַבָּלָה וּפַרְדֵּ״ס [פֵּירוּשׁ רֶמֶז דָּרוּשׁ סוֹד], כְּמוֹ בְּסִפְרֵי הַשַּׁ״ךְ עַל הַחֹשֶׁן מִשְׁפָּט, אוֹ בְּסִפְרֵי שְׁאֵלוֹת וּתְשׁוּבוֹת בְּדֶרֶךְ אֲרֻכָּה מְאֹד, אוֹ בְּסִפְרֵי הָאֲרִ״י זַ״ל, שֶׁכָּל דָּרוּשׁ וְדָרוּשׁ מִתְרַחֵב וְהוֹלֵךְ מְאֹד. וְעַל פִּי רֹב הַדָּרוּשׁ שֶׁבַּסּוֹף מְקֻשָּׁר מְאֹד לְהַדָּרוּשׁ שֶׁלִּפְנֵי כַּמָּה וְכַמָּה דַּפִּין. וּמִי שֶׁבָּקִי הֵיטֵב בְּכִתְבֵי הָאֲרִיזַ״ל, מֵבִין שֶׁכִּמְעַט כָּל הַסֵּפֶר עֵץ חַיִּים וּפְרִי עֵץ חַיִּים הֵם דָּרוּשׁ אֶחָד גָּדוֹל, כְּמוֹ כֵּן בְּכָל מְקוֹמוֹת הַבָּאִים בַּאֲרֻכָּה כָּאֵלֶּה, חָלִילָה לְהַמְעַיֵּן לְהִתְבַּהֵל וְלִפְחֹד אֵיךְ אֶפְשָׁר לִתְפֹּס בְּמֹחַ וָשֵֹכֶל דָּרוּשׁ אָרֹךְ מְאֹד כָּזֶה, כִּי עַל זֶה נֶאֱמַר (משלי יז, כד), ״וְעֵינֵי כְּסִיל בִּקְצֵה הָאָרֶץ״, כְּמוֹ שֶׁפֵּרֵשׁ רַשִׁ״י שָׁם, עַיֵּן שָׁם. אֲבָל הֶחָכָם אוֹמֵר, הַיּוֹם אֶלְמֹד מְעַט וּמָחָר מְעַט וְכוּ׳, כַּמְבֹאָר שָׁם בְּפֵרוּשׁ רַשִׁ״י, עַיֵּן שָׁם.",
    "וְזֶה הָעִנְיָן צְרִיכִין בְּנֵי הַנְּעוּרִים לֵידַע מְאֹד, וְחוֹבָה עַל מוֹרֵיהֶם וְרַבֵּיהֶם לְהוֹדִיעֵם זֹאת לְבַל יִתְבַּהֲלוּ וְיִפְחֲדוּ כְּלָל מִדָּרוּשׁ אוֹ חִדּוּשׁ אָרֹךְ, רַק יָשִֹימוּ עֵינֵיהֶם וְלִבָּם עָלָיו כַּסֵּדֶר מְעַט מְעַט. וְיִקְשְׁרוּ בִּתְחִלָּה עִנְיָן אֶחָד עַד שֶׁיָּבִינוּ אוֹתוֹ קְצָת, וְאַחַר כָּךְ יֵלְכוּ לְהַלָּן כַּסֵּדֶר בְּהַדְרָגָה מֵחִדּוּשׁ לְחִדּוּשׁ, וּמֵעִנְיָן לְעִנְיָן עַד שֶׁיִּגְמְרוּ עַמּוּד אוֹ דַּף אֶחָד. וְכֵן יֵלְכוּ כַּסֵּדֶר בְּכָל פַּעַם מֵעִנְיָן לְעִנְיָן בְּלִי בֶּהָלָה וּבִלְבּוּל. וְאָז יָבוֹאוּ עַל מְקוֹמָם בְּשָׁלוֹם וְיוּכְלוּ לְהָבִין אֲפִלּוּ דָּרוּשׁ אָרֹךְ מְאֹד, אֲפִלּוּ מִי שֶׁאֵינוֹ מֻפְלָג בְּיוֹתֵר.",
    "וְהֻכְרַחְתִּי לְהַזְכִּיר זֹאת כָּאן, מֵחֲמַת שֶׁבִּסְפָרֵנוּ תְּהִלָה לָאֵל הָאֲרִיכוּת מָצוּי בָּהֶם מְאֹד בְּכַמָּה מְקוֹמוֹת. עַל כֵּן בָּאתִי לְהַזְכִּיר אֶת הַמְעַיֵּן לְבַל יְבַהֲלוּהוּ רַעְיוֹנָיו, רַק יֵלֵךְ כַּסֵּדֶר בְּהַדְרָגָה מֵעִנְיָן לְעִנְיָן, וְאָז יֵלֵךְ לָבֶטַח דַּרְכּוֹ, וְאָז אִם יָשִֹים לִבּוֹ הֵיטֵב יָבִין שֶׁכָּל מַה שֶּׁנִּרְאֶה לַאֲרִיכוּת דְּבָרִים, הַכֹּל נִצְרָךְ אֶל בֵּאוּר הָעִנְיָן מְאֹד.",
    "כִּי בֶּאֱמֶת בְּכַמָּה מְקוֹמוֹת מַה שֶּׁנִּדְמֶה לַאֲרִיכוּת הוּא רַק בְּהַשְׁקָפָה רִאשׁוֹנָה קֹדֶם שֶׁמְּשִֹימִין לֵב לְהָבִין הָעִנְיָן הֵיטֵב לַאֲשׁוּרוֹ, אֲבָל אַחַר כָּךְ כְּשֶׁמִּסְתַּכְּלִין לְהַלָּן יוֹתֵר וְיוֹתֵר וּמְשִֹימִין עֵינָיו וְלִבּוֹ אֶל הַדְּבָרִים הַנֶּאֱמָרִים שָׁם עַד שֶׁמְּבִינִים אוֹתָם הֵיטֵב, אֲזַי רוֹאִים שֶׁכָּל הַדְּבָרִים שֶׁחָזַרְתִּי כַּמָּה פְּעָמִים חָסֵר עֲדַיִן הַרְבֵּה מַה שֶּׁהָיוּ צְרִיכִין עוֹד לְבָאֵר יוֹתֵר, כִּי בְּעֶזְרַת ה׳ יֵשׁ בִּסְפָרִים אֵלּוּ בְּרֹב הַמְּקוֹמוֹת דְּבָרִים עֲמֻקִּים הַרְבֵּה, כִּי יְסוֹדוֹתָם בְּהַרְרֵי קֹדֶשׁ עַל פִּי הַהַקְדָּמוֹת הַנּוֹרָאוֹת שֶׁגִּלָּה רַבֵּנוּ הַגָּדוֹל וְהַקָּדוֹשׁ וְהַנּוֹרָא זֵכֶר צַדִּיק לִבְרָכָה, אֵין שִׁעוּר וְאֵין קֵץ לְהָעַמְקוּת שֶׁיֵּשׁ בּוֹ עַד אֵין סוֹף וְתַכְלִית כַּאֲשֶׁר יָבִין כָּל חַד כְּפוּם מַה דִּמְשַׁעֵר בְּלִבֵּיהּ, מִי שֶׁחָפֵץ בְּהָאֱמֶת לַאֲמִתּוֹ (וְאֵין כָּאן מְקוֹמוֹ לְהַאֲרִיךְ בָּזֶה, וּמְעַט מְבֹאָר בִּמְקוֹמוֹת אֲחֵרִים [ראה חיי״מ ערך מעלת תורתו וספריו סי׳ שמ שצא. שיהר״ן קצו ריא], עַיֵּן שָׁם). וְעַל כֵּן גַּם אֵלּוּ הַחִדּוּשִׁים שֶׁחַנַּנִי ה׳, שֶׁהֵם כֻּלָּם בְּנוּיִים עַל דְּבָרָיו הַקְּדוֹשִׁים. בְּכֻלָּם יֵשׁ בָּהֶם עַמְקוּת מֵחֲמַת שֶׁכֻּלָּם הֵם כְּמוֹ פֵּרוּשׁ וּבֵאוּר עַל דְּבָרָיו הַקְּדוֹשִׁים זִכְרוֹנוֹ לִבְרָכָה, אֲבָל בֶּאֱמֶת יָדַעְתִּי בְּנַפְשִׁי שֶׁעֲדַיִן לֹא נָגַעְתִּי בִּדְבָרָיו אֲפִלּוּ פָּחוֹת מִטִּפָּה מִן הַיָּם.",
    "וְה׳ אֱלֹקִים אֱמֶת יַנְחֵנִי בְּדֶרֶךְ הָאֱמֶת כַּאֲשֶׁר בּוֹחֵן לִבּוֹת יוֹדֵעַ צְפוּן לִבִּי וּמַחֲשַׁבְתִּי שֶׁכָּל תְּשׁוּקָתִי הוּא רַק לִנְקֻדַּת הָאֱמֶת. בָּרוּךְ אֱלֹקֵינוּ אֲשֶׁר טוֹב גְּמָלָנוּ וְנָתַן לָנוּ תּוֹרַת אֱמֶת. אֵלֶּה וְכָאֵלֶּה יוֹסֵף עִמָּנוּ וְיִזְכֹּר חַסְדֵי אָבוֹת וְיִתֵּן לְיַעֲקֹב אֱמֶת. וִיקֻיַּם מְהֵרָה (תהלים פה, יב), אֱמֶת מֵאֶרֶץ תִּצְמָח עַד יוּכַן בַּחֶסֶד כִּסֵּא דָּוִד, וְיֵשֵׁב עָלָיו בֶּאֱמֶת בִּמְהֵרָה בְּיָמֵינוּ, אָמֵן כֵּן יְהִי רָצוֹן. "
  ],
  "Likutei Halakhot%2C Orach Chaim%2C Laws of Morning Conduct.": [
    "<b>יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר.</b> הַגָ״ה: <b>״שִׁוִּיתִי ה׳ לְנֶגְדִּי תָמִיד״ זֶה כְּלָל גָּדוֹל בַּתּוֹרָה וְכוּ׳</b> (ארח חיים סימן א׳ סעיף א׳).",
    "כִּי אִיתָא בְּדִבְרֵי רַבֵּנוּ זַ״ל (בסימן רפב):",
    "שֶׁכְּשֶׁאָדָם מַתְחִיל לְחַפֵּשׂ עַצְמוֹ, וְרוֹאֶה שֶׁהוּא רָחוֹק מְאֹד מֵהַשֵּׁם־יִתְבָּרַךְ, וְהוּא מָלֵא חֲטָאִים וּפְגָמִים הַרְבֵּה, וְנִדְמֶה לוֹ שֶׁהוּא רָחוֹק מִטּוֹב, אֲזַי הוּא צָרִיךְ לְחַפֵּשׂ וּלְבַקֵּשׁ וְלִמְצֹא בְּעַצְמוֹ אֵיזֶה טוֹב, כִּי אֵיךְ אֶפְשָׁר שֶׁלֹּא עָשָׂה אֵיזֶה טוֹב מִיָּמָיו?",
    "וְאַף שֶׁהוּא רוֹאֶה שֶׁגַּם מְעַט הַטּוֹב שֶׁעָשָׂה הוּא מָלֵא פְּצָעִים, כִּי מְעֹרָב בִּפְסֹלֶת הַרְבֵּה, אַף־עַל־פִּי־כֵן, אִי אֶפְשָׁר שֶׁאֵין בּוֹ אֵיזֶה נְקֻדָּה טוֹבָה עַל כָּל פָּנִים.",
    "וְכֵן יְחַפֵּשׂ וְיִמְצָא בְּעַצְמוֹ עוֹד אֵיזֶה טוֹב, וְאַף שֶׁזֶּה הַטּוֹב גַּם כֵּן מְעֹרָב בִּפְסֹלֶת הַרְבֵּה, אַף־עַל־פִּי־כֵן עַל כָּל פָּנִים יֵשׁ בּוֹ אֵיזֶה נְקֻדָּה טוֹבָה. וְכֵן יְחַפֵּשׂ וְיִמְצָא בְּעַצְמוֹ עוֹד אֵיזֶה נְקֻדּוֹת טוֹבוֹת.",
    "וְעַל־יְדֵי־זֶה שֶׁדָּן אֶת עַצְמוֹ לְכַף זְכוּת וּמוֹצֵא בְּעַצְמוֹ נְקֻדּוֹת טוֹבוֹת עֲדַיִן, אַף־עַל־פִּי שֶׁעָשָׂה מַה שֶּׁעָשָׂה וּפָגַם מַה שֶּׁפָּגַם, עַל־יְדֵי־זֶה הוּא יוֹצֵא בֶּאֱמֶת מִכַּף חוֹבָה וְנִכְנַס בְּכַף זְכוּת בֶּאֱמֶת, וְעַל־יְדֵי־זֶה יָכוֹל לִזְכּוֹת לִתְשׁוּבָה.",
    "וזְֶה בְּחִינַת (תהלים לז, י): ״וְעוֹד מְעַט וְאֵין רָשָׁע וְכוּ׳״, עַל־יְדֵי אוֹתוֹ הָ״עוֹד מְעַט״ שֶׁשָּׁם אֵינוֹ רָשָׁע, עַל־יְדֵי־זֶה: ״וְהִתְבּוֹנַנְתָּ וְכוּ׳״, עַיֵּן שָׁם.",
    "וְעַל־יְדֵי־זֶה יָכֹל לְשַׂמֵּחַ אֶת עַצְמוֹ. וַאֲזַי יָכֹל לְהִתְפַּלֵּל, וְזֶה בְּחִינַת (שם קמו, ב): ״אֲזַמְּרָה לֵאלֹקַי בְּעוֹדִי״, עַל־יְדֵי הָ״עוֹד מְעַט״ שֶׁמּוֹצֵא בְּעַצְמוֹ, עַל־יְדֵי זֶה יָכוֹל לְזַמֵּר וּלְהוֹדוֹת לַה׳.",
    "וְעַל־יְדֵי־זֶה נַעֲשִׂין נִגּוּנִים, כִּי הַנִּגּוּנִים נַעֲשִׂין עַל־יְדֵי שֶׁמְּבָרְרִין רוּחַ טוֹבָה מִן רוּחַ נְכֵאָה וְכוּ׳. וְזֶהוּ ״אֲזַמְּרָה״ דַּיְקָא, בְּחִינַת נִגּוּנִים וְכוּ׳.",
    "וְכֵן צְרִיכִין לָדוּן אֶת אֲחֵרִים לְכַף זְכוּת, אֲפִלּוּ רָשָׁע גָּמוּר צְרִיכִין לְחַפֵּשׂ וְלִמְצֹא בּוֹ אֵיזֶה נְקֻדָּה טוֹבָה וְכוּ׳ וְכוּ׳. עַיֵּן שָׁם.",
    "וּמִי שֶׁיָּכוֹל זֹאת, לִמְצֹא נְקֻדָּה טוֹבָה אֲפִלּוּ בְּפוֹשְׁעֵי יִשְׂרָאֵל, הוּא יָכוֹל לִהְיוֹת חַזָּן וּלְהִתְפַּלֵּל לִפְנֵי הָעַמּוּד וְכוּ׳, עַיֵּן שָׁם.",
    "וְדַע, שֶׁכָּל אֶחָד מִצַּדִּיקֵי הַדּוֹר בּוֹנֶה מִשְׁכָּן. שֶׁמִּשָּׁם מְקַבְּלִין תִּינוֹקוֹת שֶׁל בֵּית רַבָּן הֶבֶל פִּיהֶם שֶׁאֵין בּוֹ חֵטְא, בִּשְׁבִיל זֶה הֵם מַתְחִילִין מִן ״וַיִּקְרָא וְכוּ׳״, עַיֵּן שָׁם.",
    "וְזֶה הַצַּדִּיק שֶׁיָּכוֹל לְלַקֵּט כָּל הַטּוֹב שֶׁנִּמְצָא בְּכָל אֶחָד, הוּא יוֹדֵעַ כָּל הַבְּחִינוֹת שֶׁיֵּשׁ בְּעִנְיָן זֶה שֶׁל הַמִּשְׁכָּנוֹת הַנַּ״ל שֶׁבּוֹנִין הַצַּדִּיקִים, שֶׁמִּשָּׁם מְקַבְּלִין הַתִּינוֹקוֹת הֶבֶל פִּיהֶם שֶׁאֵין בּוֹ חֵטְא וְכוּ׳ וְכוּ׳, עַיֵּן שָׁם כָּל זֶה הֵיטֵב. "
  ],
  "Likutei Halakhot%2C Orach Chaim%2C Laws of Morning Hand Washing.": [
    "כְּשֶׁיָּקוּם יִטֹּל יָדָיו וְכוּ', עַיֵּן בַּמַּאֲמָר הַמַּתְחִיל, וּבְיוֹם הַבִּכּוּרִים בְּסִימָן נ\"ו כִּי יֵשׁ בְּכָל אֶחָד מִיִּשְֹרָאֵל בְּחִינַת מַלְכוּת וְכוּ', עַיֵּן שָׁם:",
    "כִּי בַּלַּיְלָה הַמַּלְכוּת בְּגָלוּת, כִּי עִקַּר שְׁלֵמוּת הַמַּלְכוּת עַל-יְדֵי אֲרִיכוּת יָמִים, הַיְנוּ בְּחִינַת דַּעַת, בְּחִינַת חֲסָדִים וּבַלַּיְלָה דִּינִים מִתְגַּבְּרִין וְעַל-כֵּן אָז הַסְתָּרַת הַדַּעַת וְעַל-כֵּן הַמַּלְכוּת נִתְקַטְּנָה אָז וְיוֹרֶדֶת בֵּין הַתַּחְתּוֹנִים, כִּי עִקַּר הַדַּעַת מְקַבְּלִין מֵהַיָּדַיִם בִּבְחִינַת מַחֲלֹקֶת לְשֵׁם שָׁמַיִם, בִּבְחִינַת (איכה ג׳:מ״א) נִשָֹּא לְבָבֵנוּ אֶל כַּפַּיִם וְכוּ' וּבַלַּיְלָה אֵין רוּחַ הַדּוֹפֵק מְנַשֵּׁב כָּל כַּךְ וּתְנוּעַת הָאֵבָרִים כְּבֵדִים בַּלַּיְלָה וּמֵחֲמַת זֶה מִתְגַּבֵּר אָז הָעַצְבוּת רוּחַ, בִּבְחִינַת (תהילים ל׳:ו׳) בָּעֶרֶב יָלִין בֶּכִי. וְעִקַּר הַהִתְגַּבְּרוּת הוּא עַל הַיָּדַיִם, כַּמְבֹאָר שָׁם בְּחִינַת עצבון יָדַיִם וְכוּ' וְעַל-כֵּן בַּבֹּקֶר שֶׁאָז מִתְחַדֵּשׁ הָרוּחַ וְחוֹזְרִין וְנִבְרָאִין כָּל הָאֵבָרִים וְאָז נִתְבַּטֵּל הָעַצְבוּת רוּחַ בִּבְחִינַת (שם) וְלַבֹּקֶר רִנָּה וְחוֹזֵר רוּחַ הַדּוֹפֵק לֵילֵךְ כְּסֵדֶר בְּכָל הָאֵבָרִים וְהָעִקָּר בְּהַיָּדַיִם, עַל-כֵּן צָרִיךְ לְטַהֵר אֶת הַיָּדַיִם דַּיְקָא, כִּי שָׁם הִתְגַּבֵּר בְּיוֹתֵר הָעַצְבוּת רוּחַ כַּנַּ\"ל וְכֵן לְהֵפֶךְ עַתָּה נִמְשָׁךְ לְשָׁם הַקְּדֻשָּׁה בְּיוֹתֵר, עַל-כֵּן צָרִיךְ לְקַדְּשָׁם וּלְטַהֲרָם. וְהַטָּהֳרָה הוּא בְּמַיִם, שֶׁהֵם בְּחִינַת חֲסָדִים בְּחִינַת דַּעַת (א) וְאָז עַל-יְדֵי זֶה יָכוֹל לִבְנוֹת אֶת הַמַּלְכוּת, כִּי עִקַּר בִּנְיַן הַמַּלְכוּת מֵהַיָּדַיִם בִּבְחִינַת (שיר השירים ב׳:ו׳) שְֹמֹאלוֹ תַּחַת לְרֹאשִׁי וִימִינוֹ וְכוּ', הַיְנוּ עַל-יְדֵי רוּחַ הַדּוֹפֵק שֶׁבַּלֵּב שֶׁנִּמְשַׁךְ אֶל הַיָּדַיִם עַד שֶׁיְּכוֹלִים לְנַשְֹּאָם אֶל הַשָּׁמַיִם וּמִשָּׁם מְקַבְּלִין דִּבּוּרִים בִּבְחִינַת מַחֲלֹקֶת לְשֵׁם שָׁמַיִם כַּנַּ\"ל, שֶׁזֶּה בְּחִינַת הַדַּעַת שֶׁעִקַּר שְׁלֵמוּת הַמַּלְכוּת עַל-יְדֵי זֶה כַּנַּ\"ל וְזֶה פֵּרוּשׁ (ברכות טו), כָּל הַנִּפְנֶה וְנוֹטֵל יָדָיו וּמַנִּיחַ תְּפִלִּין וְקוֹרֵא קְרִיאַת שְׁמַע כְּאִלּוּ קִבֵּל עוֹל מַלְכוּת שָׁמַיִם שְׁלֵמָה, כִּי עִקַּר שְׁלֵמוּת הַמַּלְכוּת עַל-יְדֵי שֶׁמַּכְנִיעִין אֶת הָרַע וְהַקְּלִפּוֹת הַנֶּאֱחָזִין בִּקְדֻשָּׁה וְזֶה שֶׁכָּתַב רַבֵּנוּ שָׁם שֶׁהָעִקָּר שְׁלֵמוּת הַמַּלְכוּת לְהוֹכִיחַ וּלְיַסֵּר אֶת הָעָם כְּדֵי לְגָרֵשׁ אֶת הָרַע וְהַקְּלִפּוֹת וְזֶה בְּחִינַת (משלי כ״ה:ה׳) הגו סיגים מכסף וְכוּ' הגו רָשָׁע לִפְנֵי מֶלֶךְ וְיִכּוֹן בְּחֶסֶד כִּסְאוֹ \"בְּחֶסֶד\" דַּיְקָא. כִּי עַל-יְדֵי זֶה נִמְשָׁךְ הַדַּעַת, שֶׁהוּא בְּחִינַת חֶסֶד כַּנַּ\"ל וְזֶה שֶׁצְּרִיכִין לִטֹּל הַיָּדַיִם בִּשְׁתֵּי פְּעָמִים קֹדֶם הַנְּקִיּוּת וְאַחַר כָּךְ, כִּי אִי אֶפְשָׁר לְגָרֵשׁ אֶת הָרַע כִּי אִם עַל-יְדֵי הַדַּעַת, כַּמְבֹאָר שָׁם וְעַל-כֵּן צָרִיךְ קֹדֶם לְטַהֵר אֶת הַיָּדַיִם כְּדֵי לְהַמְשִׁיךְ דַּעַת בְּחִינַת אֲרִיכוּת יָמִים וְעַל-יְדֵי זֶה יְכוֹלִין לְגַלּוֹת הַהַסְתָּרָה, הַיְנוּ לְגָרֵשׁ וּלְבַטֵּל הַקְּלִפּוֹת הַמַּעֲלִימִין וּמַסְתִּירִין אֶת הַקְּדֻשָּׁה וּמִזֶּה בְּעַצְמוֹ נִמְשָׁךְ אֲרִיכוּת יָמִים בְּחִינַת דַּעַת, כַּמְבֹאָר שָׁם וְזֶה בְּחִינַת נְטִילַת יָדַיִם שֵׁנִית אַחַר כָּךְ כְּדֵי לְהַמְשִׁיךְ דַּעַת וַאֲרִיכוּת יָמִים זוֹכִין עַל-יְדֵי שֶׁמְּגָרְשִׁין וּמְפַנִּין אֶת הָרַע כַּנַּ\"ל וְזֶה בְּחִינַת הֲנָחַת תְּפִלִּין אַחַר כָּךְ, כִּי עַל-יְדֵי שֶׁמְּטַהֲרִין אֶת הַיָּדַיִם אֲזַי יְכוֹלִין לְנַשְֹּאָם בִּבְחִינַת (דברים ל״ב:מ׳) כִּי אֶשָֹּא אֶל שָׁמַיִם ידי, בְּחִינַת (תהילים קל״ד:ב׳) שְֹאוּ יְדֵיכֶם קֹדֶשׁ וְנִמְשָׁךְ מֵהַיָּדַיִם דַּעַת לְתוֹךְ הַמֹּחִין כַּנַּ\"ל. וְנַעֲשָֹה מִזֶּה בְּחִינַת תְּפִלִּין, שֶׁהֵם מֹחִין וְהֵם בְּחִינַת חַיִּים וַאֲרִיכוּת יָמִים כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (מנחות מד), הַמֵּנִיחַ תְּפִלִּין, זוֹכֶה לְחַיִּים וְזֶה פֵּרוּשׁ (שם כד), \"מִי יַעֲלֶה בְּהַר ה' וּמִי יָקוּם בִּמְקוֹם קָדְשׁוֹ\", הַיְנוּ מִי יָכוֹל לִזְכּוֹת לְדַעַת, שֶׁהוּא בְּחִינַת הַר ה' וּמְקוֹם קָדְשׁוֹ, הַיְנוּ בֵּית הַמִּקְדָּשׁ, שֶׁהוּא בְּחִינַת דַּעַת (שם) נְקִי כַפַּיִם וּבַר לֵבָב, כִּי עַל-יְדֵי בַּר לֵבָב הוּא נְקִי כַפַּיִם, בְּחִינַת (איכה ג׳:מ״א) נִשָֹּא לְבָבֵנוּ אֶל כַּפָּיִם וְעַל-יְדֵי זֶה יוּכַל לַעֲלוֹת בְּהַר ה' לִזְכּוֹת לְדַעַת, בְּחִינַת (דברים ל״ב:מ׳) כִּי אֶשָֹּא אֶל שָׁמַיִם ידי, בְּחִינַת מַחֲלֹקֶת לְשֵׁם שָׁמַיִם כַּנַּ\"ל וְזֶה בְּחִינַת חֶסֶד, גְּבוּרָה, תִּפְאֶרֶת, שֶׁעוֹלָה וְנַעֲשָֹה מִמֶּנּוּ חָכְמָה בִּינָה דַּעַת. (ב) וְזֶה שֶׁכָּתוּב בְּשֻּׁלְחָן עָרוּךְ (אורח חיים סימן ד' סעיף ג') שֶׁאָסוּר לִגַּע קֹדֶם הַנְּטִילָה אֶל הַפֶּה וְהַחֹטֶם וְהָעֵינַיִם וְהָאָזְנַיִם, שֶׁהֵם בְּחִינַת שִׁבְעַת הַנֵּרוֹת הַמְקַבְּלִין אוֹר הַפָּנִים, הַיְנוּ הַשֵֹּכֶל. וְהַקַּבָּלָה הוּא מֵהַיָּדַיִם וּכְשֶׁהַיָּדַיִם טְמֵאוֹת יְכוֹלִין לְקַבֵּל לְהֵפֶךְ ח\"ו, מֵאַחַר שֶׁקַּבָּלָתָם מֵהַיָּדַיִם כַּנַּ\"ל וְאַחַר כָּךְ קוֹרִין קְרִיאַת שְׁמַע שֶׁהִיא קַבָּלַת עוֹל מַלְכוּת שָׁמַיִם שֶׁזּוֹכִין עַל-יְדֵי מַה שֶׁנִּפְנָה וְנָטַל יָדָיו וְהִנִּיחַ תְּפִלִּין כַּנַּ\"ל וְזֶה בְּחִינַת הִתְגַּלּוּת הַהַסְְתָּרָה, כְּמוֹ שֶׁכָּתוּב, \"ה' אֱלֹקֵינוּ ה' אֶחָד\" שֶׁאֲפִלּוּ בְּכָל הַהַסְתָּרוֹת כֻּלָּם מְקַבְּלִין חִיּוּת מִמֶּנּוּ וְלֵית אַתַר פָּנוּי מִינֵיהּ וְזֶה שֶׁכָּתוּב בַּזֹּהַר הַקָּדוֹשׁ (עקב דף רעג) וְצָרִיךְ לארכא בד' דְּאֶחָד, הה\"ד (דברים י״ז:כ׳), \"לְמַעַן יַאֲרִיךְ יָמִים עַל מַמְלַכְתּוֹ\". הַיְנוּ כַּנַּ\"ל שֶׁעִקַּר קְרִיאַת שְׁמַע שֶׁהוּא ד' דְּאֶחָד הוּא בְּחִינַת הַמְשָׁכַת אֲרִיכוּת יָמִים שֶׁהוּא הַדַּעַת לְתוֹךְ הַמַּלְכוּת וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (ברכות טו), כָּל הַנִּפְנֶה וְנוֹטֵל יָדָיו וּמַנִּיחַ תְּפִלִּין וְקוֹרֵא קְרִיאַת שְׁמַע כְּאִלּוּ קִבֵּל עוֹל מַלְכוּת שָׁמַיִם שְׁלֵמָה כִּי כָּל זֶה הוּא בְּחִינַת שְׁלֵמוּת הַמַּלְכוּת כַּנַּ\"ל וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה וּמַסְקוּ שָׁם, שֶׁנֶּחֱשָׁב גַּם כֵּן כְּאִלּוּ טָבַל, כִּי זֶה בְּחִינַת טְבִילָה בְּחִינַת מִקְוֶה, בְּחִינַת דַּעַת עֶלְיוֹן וַחֲסָדִים גְּדוֹלִים, שֶׁזֶּה עִקַּר שְׁלֵמוּת הַמַּלְכוּת כַּנַּ\"ל, כַּמְבֹאָר שָׁם, עַיֵּן שָׁם, עַיֵּן הֵיטֵב בְּהַתּוֹרָה \"וּבְיוֹם הַבִּכּוּרִים\" הַנַּ\"ל וְתָבִין הַדְּבָרִים, כִּי כָּל זֶה נִכְתַּב בְּקִצּוּר וְאִי אֶפְשָׁר לְהָבִין הֵיטֵב הַדְּבָרִים כִּי אִם אַחַר הָעִיּוּן בְּהַתּוֹרָה הַנַּ\"ל:"
  ],
  "Likutei Halakhot%2C Orach Chaim%2C Laws of Fringes.": [
    "צִיצִית שֶׁל צֶמֶר וּפִשְׁתִּים פּוֹטְרִין בְּכָל מִינֵי בְּגָדִים חוּץ מִשֶּׁל צֶמֶר לְפִשְׁתִּים וּפִשְׁתִּים לְצֶמֶר בַּזְּמַן הַזֶּה דְּלֵיכָּא תְּכֵלֶת, מִשּׁוּם כִּלְאַיִם וְיֵשׁ אוֹמְרִים שֶׁאֵין לַעֲשׂוֹת צִיצִית שֶׁל פִּשְׁתָּן כְּלָל וְהָכִי נָהוּג (שולחן ערוך אורח חיים סימן ט' סעיף ב'):",
    "עַיֵּן מַאֲמָר הַמַּתְחִיל, מַאי חָזָא דְאָזִיל לְהֵיכָא דמידליה מיניה בְּסִימָן כט, עַיֵּן מַה שֶּׁכָּתוּב שָׁם, שֶׁצָּרִיךְ לִשְׁמֹר מְאֹד אֶת הַבְּגָדִים מִכֶּתֶם וְלִכְלוּךְ וְשֶׁיִּהְיוּ נְקִיִּים, כְּמוֹ שֶׁכָּתוּב (קהלת ט׳:ח׳), \"בְּכָל עֵת יִהְיוּ בְּגָדֶיךָ לְבָנִים\" כִּי הַבְּגָדִים הֵם בְּחִינַת מַלְכוּת, בְּחִינַת (תהילים כ״ד:ז׳) מֶלֶךְ הַכָּבוֹד וְכוּ' וַאֲזַי הַשְּׁכִינָה בִּבְחִינַת (ישעיהו ס״ג:ב׳) מַדּוּעַ אָדוֹם ללבושיך, בְּחִינַת דַּם נִדּוּת וְזֶה בְּחִינַת פְּגַם הָעֲבֵרוֹת הַבָּאִים משס\"ה גִּידִין וּלְתַקֵּן אוֹתָן צָרִיךְ לְתַקֵּן דַּוְקָא תִּקּוּן הַכְּלָלִי, בְּחִינַת בְּרִית, בְּחִינַת כַּנֶּשֶׁר יָעִיר קִנּוֹ שֶׁמְּעוֹרֵר הַמֹּחִין וְנִמְשָׁךְ מִשָּׁם לַבְנוּנִית לְכָל השס\"ה גִּידִין וְכוּ'. וְנִתְלַבְּנִין הָעֲוֹנוֹת בִּבְחִינַת (שם א') אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ וְאִם יַאְדִּימוּ כַּתּוֹלָע כַּצֶּמֶר יִהְיוּ, בְּחִינַת לָשׁוֹן שֶׁל זְהוֹרִית שֶׁמַּלְבִּין הָעֲוֹנוֹת כוּ', עַיֵּן שָׁם הֵיטֵב:",
    "וְזֶה בְּחִינַת צִיצִית, כִּי הַכְּלָל שֶׁצָּרִיךְ לִשְׁמֹר מְאֹד אֶת הַבְּגָדִים שֶׁלֹּא יִתְאַחֲזוּ בַּהֵּם הַחִצּוֹנִים, כִּי דַּרְכָּן לְהֵאָחֵז בְּהַבְּגָדִים, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (ברכות ו'), הַנֵּי מָאנֵי דְרַבָּנָן דבלו מִנַּיְיהוּ, כִּי הֵם מַדְרֵגָה הַתַּחְתּוֹנָה וְהַחִצּוֹנָה שֶׁל הַקְּדֻשָּׁה וְשָׁם דַּרְכָּן לְהֵאָחֵז וְעַל-כֵּן נִכָּרִים וְנִרְשָׁמִים בָּהֶם כָּל הַפְּגָמִים שֶׁל כָּל הָעֲוֹנוֹת ח\"ו, וְכֵן לְהֵפֶךְ כָּל הַמִּצְוֹת הֵם נִרְשָׁמִים גַּם כֵּן בְּהַבְּגָדִים כִּי עַל-יְדֵי הַמִּצְוֹת נַעֲשָֹה מֵהֶם חלוקא דְּרַבָּנָן, שֶׁהֵם לְבוּשִׁים וְכִסּוּיִּים לְהַנְּשָׁמָה שֶׁלֹּא יִתְאַחֲזוּ בָּהּ, כִּי כְּשֶׁהַלְּבוּשִׁים נְקִיִּים הֵם שְׁמִירָה גְּדוֹלָה, כַּמְבֹאָר בְּמָקוֹם אַחֵר (סימן קכז) וְעַל-כֵּן צָרִיךְ לִשְׁמֹר מְאֹד אֶת הַבְּגָדִים כַּנַּ\"ל, וְעַל-כֵּן צִוְּתָה הַתּוֹרָה עַל צִיצִית שֶׁהֵם תְּלוּיִם בְּהַבְּגָדִים, כִּי צִיצִית הֵם שְׁמִירָה לְהַבְּגָדִים שֶׁלֹּא יִתְאַחֲזוּ בָּהֶם הַחִצּוֹנִים וְעַל-יְדֵי זֶה נִשְׁמָר כָּל הַתּוֹרָה כֻּלָּה הֵן מִצְוֹת עֲשֵֹה הֵן מִצְוֹת לֹא תַעֲשֶֹה, כִּי בָּהּ נִרְשָׁם הַכֹּל כַּנַּ\"ל וְזֶה שֶׁכָּתוּב (במדבר ט״ו:ל״ט), \"וּרְאִיתֶם אוֹתוֹ וּזְכַרְתֶּם אֶת כָּל מִצְוֹת ה'\" כַּנַּ\"ל כִּי עַל-יְדֵי הַצִּיצִית מֵרִים הַמֹּחִין וְנִמְשָׁךְ מֵהֶם לַבְנוּנִית לְכָל השס\"ה גִּידִין, בִּבְחִינַת (קהלת ט׳:ח׳) בְּכָל עֵת יִהְיוּ בְּגָדֶיךָ לְבָנִים 'בגידיך' דַּיְקָא, כְּמוֹ שֶׁכָּתוּב שָׁם, כִּי צִיצִית הֵם בְּחִינַת תִּקּוּן הַכְּלָלִי, בְּחִינַת (דברים ל״ב:י״א) כַּנֶּשֶׁר יָעִיר קִנּוֹ נִשְׁרָא דָּא רוּחָא, זֶה בְּחִינַת צִיצִית בְּחִינַת מֵאַרְבַּע הָרוּחוֹת בּוֹאִי הָרוּחַ, שֶׁהֵם בְּחִינַת ד' צִיצִית, כְּמוֹ שֶׁכָּתַב רַבֵּנוּ (בסימן ח') וְזֶה שֶׁכָּתַב רַבֵּנוּ (בסימן ז') שֶׁצִּיצִית הֵם שְׁמִירָה לְנִיאוּף וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (שבת קנג), 'בְּכָל עֵת יִהְיוּ בְּגָדֶיךָ לְבָנִים', זֶה צִיצִית וְכַנְפֵי הַצִּיצִית הֵם בְּחִינַת כַּנְפֵי נְשָׁרִים, בְּחִינַת (שמות י״ט:ד׳) ואשא אֶתְכֶם עַל כַּנְפֵי נְשָׁרִים וְעַל יָדָם מֵעִיר הַמֹּחִין וְנִמְשָׁךְ מֵהֵם לַבְנוּנִית אֶל השס\"ה גִּידִין וְזֶה בְּחִינַת ל\"ב חוּטִין שֶׁל הַצִּיצִית, נְשָׁרִים הֵם בְּחִינַת הַמְשָׁכַת הַלַּבְנוּנִית הַנִּמְשָׁךְ מִן הַלֵּב לְכָל השס\"ה גִּידִין, כִּי כָּל הַגִּידִין תְּלוּיִין בַּלֵּב וְיוֹנְקִים מִשָּׁם וְעַל-יְדֵי שֶׁמֵּרִים אֶת הַמֹּחִין, עַל-יְדֵי זֶה נִמְשָׁךְ הַלַּבְנוּנִית מִן הַמֹּחַ אֶל הַלֵּב וְשָׁם נֶעֱכָר הַדָּם וְנַעֲשֶֹה חֵלֶב כִּי הַלֵּב הוּא בְּחִינַת בִּינָה לבא (א) שֶׁהִיא 'אֵם לַבִּינָה' (ב) וְהוּא מְקוֹם הֶחָזֶה וּמִשָּׁם נִמְשָׁךְ הַלַּבְנוּנִית בְּחִינַת נֶעֱכָר וְנַעֲשֶֹה חֵלֶב וּמִשָּׁם הַצִּיצִית בְּחִינַת ל\"ב חוּטִין דַּיְקָא לְבָנִים וְאָז נַעֲשֶֹה בְּחִינַת בְּגָדִים לְבָנִים כַּנַּ\"ל בְּחִינַת טַלִּית לָבָן וְזֶה בְּחִינַת (ישעיהו א׳:י״ח) אִם יַאְדִּימוּ כַּתּוֹלָע כַּצֶּמֶר יִהְיוּ, כַּצֶּמֶר דַּיְקָא בְּחִינַת צִיצִית שֶׁל צֶמֶר, וְזֶה בְּחִינַת תְּכֵלֶת שֶׁהוּא מְרַמֵּז שֶׁהַדָּם נֶעֱכָר וְנַעֲשֶֹה חֵלֶב כִּי תְּכֵלֶת הוּא הִתְחַבְּרוּת שָׁחוֹר וְלָבָן (ג) וְשָׁחוֹר הוּא בְּחִינַת דַּם נִדּוּת, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (נדה כ), הַאי שָׁחוֹר אָדוֹם הוּא וכוּ'. וְהַתְּכֵלֶת מוֹרֶה שֶׁכְּבָר נִתְעֲכֵר הַדָּם וְנִתְהַפֵּךְ הַשַּׁחֲרוּת לְלֹבֶן. וְזֶה בְּחִינַת צִיצִית שֶׁל צֶמֶר וּפִשְׁתִּים, כִּי הַבְּגָדִים הֵם בְּחִינַת מַלְכוּת וְעִקַּר בִּנְיָנָהּ וְתִקּוּנָהּ עַל-יְדֵי חֶסֶד וְדִין וְזֶה בְּחִינַת צִיצִית שֶׁל צֶמֶר וּפִשְׁתִּים, כִּי צֶמֶר הוּא בְּחִינַת חֶסֶד, בְּחִינַת לָשׁוֹן שֶׁל זְהוֹרִית שֶׁמַּלְבִּין עֲוֹנוֹת וּפִשְׁתִּים הוּא בְּחִינַת גְּבוּרוֹת, כְּמוֹ שֶׁכָּתוּב (יחזקאל ט׳:ב׳), \"וְגַבְרִיאֵל לָבוּשׁ בדים\" (עיין שבת נה) וְעַל-כֵּן סְתַם בְּגָדִים הָאֲמוּרִים בַּתּוֹרָה הֵם צֶמֶר וּפִשְׁתִּים (מנחות לט), כִּי עִקַּר בִּנְיַן וְתִקּוּן הַבְּגָדִים, שֶׁהֵם בְּחִינַת מַלְכוּת הֵם מִצֶּמֶר וּפִשְׁתִּים דַּוְקָא, שֶׁהֵם חֲסָדִים וּגְבוּרוֹת כַּנַּ\"ל:",
    "וְזֶה בְּחִינַת אִסּוּר שַׁעַטְנֵז צֶמֶר וּפִשְׁתִּים יַחְדָּיו, כִּי עִקַּר הַתִּקּוּן הוּא כְּשֶׁיֵּשׁ הַכְרָעָה וְשָׁלוֹם, דְּהַיְנוּ כְּשֶׁיֵּשׁ כֹּחַ לְהַמְתִּיק הַגְּבוּרוֹת וּלְהָפְכָן לַחֲסָדִים בִּבְחִינַת דם נֶעֱכָר וְכוּ' וַאֲזַי נַעֲשֶֹה מֵהֶם בְּחִינַת דַּעַת [וְזֶה שֶׁאָמַר רַבֵּנוּ (חלק א' סימן נו) שֶׁהַשָּׁלוֹם תָּלוּי בְּדַעַת, כִּי הַדַּעַת הוּא בְּחִינַת הִתְחַבְּרוּת שְׁנֵי הֲפָכִים שֶׁהֵם חֶסֶד וּגְבוּרָה] שֶׁעַל יָדוֹ עִקַּר בִּנְיַן וְתִקּוּן הַבְּגָדִים, שֶׁהֵם בְּחִינַת מַלְכוּת כַּנַּ\"ל, וְזֶה נַעֲשֶֹה עַל-יְדֵי צִיצִית, שֶׁעַל יָדָם נִתְרוֹמֵם הַמֹּחִין וְנִמְשָׁךְ לַבְנוּנִית לְתוֹךְ הַגִּידִין לְהַמְתִּיק הַגְּבוּרוֹת וְהָעִקָּר עַל-יְדֵי תְּכֵלֶת, כִּי עִקַּר הַכֹּחַ לְהַמְתִּיקָם עַל-יְדֵי תְּכֵלֶת, כִּי צָרִיךְ לְהַמְתִּיקָן בְּשָׁרְשָׁן וְהוּא בְּחִינַת תְּכֵלֶת שֶׁהֵם כּוּרְסַיָּא דְּדִינָא, (ד) וְעַל יָדָהּ הַמְתָּקָתָן, שֶׁהִיא גַּם כֵּן בְּחִינַת תְּכֵלֶת, שֶׁהוּא הִתְחַבְּרוּת שָׁחוֹר וְלָבָן, הַיְנוּ הַכְרָעָה וְשָׁלוֹם בֵּין חֶסֶד לְדִין וְעַל-כֵּן כְּשֶׁיֵּשׁ תְּכֵלֶת שֶׁל צִיצִית אֲזַי יֵשׁ הַכְרָעָה וְשָׁלוֹם בֵּין חֶסֶד וְדִין, בֵּין צֶמֶר וּפִשְׁתִּים, וַאֲזַי נִשְׁלָמִין הַבְּגָדִים עַל יָדָן, אֲבָל כְּשֶׁאֵין תְּכֵלֶת שֶׁל צִיצִית אָסוּר לִלְבּשׁ צֶמֶר וּפִשְׁתִּים יַחְדָּיו, כִּי הַחִצּוֹנִים נֶאֱחָזִים בְּהַבְּגָדִים וְעִקַּר כֹּחָם וִינִיקָתָם כְּשֶׁאֵין שָלוֹם וְיֵשׁ מַחֲלֹקֶת, כְּמוֹ שֶׁכָּתַב רַבֵּנוּ (חלק א' סימן סב) שֶׁעִקַּר יְנִיקָתָם מִמַּחֲלֹקֶת שֶׁהוּא בְּחִינַת עֲכִירַת הַדַּעַת הֵפֶךְ הַשָּׁלוֹם וְזֶהוּ אִסּוּר שַׁעַטְנֵז, אֲבָל כְּשֶׁיֵּשׁ צִיצִית מֻתָּר שַׁעַטְנֵז כַּנַּ\"ל וְזֶה דַּוְקָא כְּשֶׁיֵּשׁ תְּכֵלֶת שֶׁהוּא בְּחִינַת הַהַכְרָעָה, אָז מֻתָּר שַׁעַטְנֵז בְּצִיצִית כַּנַּ\"ל, אֲבָל בַּזְּמַן הַזֶּה דְּלֵיכָּא תְּכֵלֶת, כִּי אֵין בָּנוּ כֹּחַ בִּזְמַן הַגָּלוּת לְהַפֵּךְ הַגְּבוּרוֹת לַחֲסָדִים לְהַלְבִּין הָאַדְמִימוּת, וְעִקַּר הַצִּיצִית שֶׁלָּנוּ הֵם רַק צִיצִית לְבָנִים, שֶׁהֵם בְּחִינַת שְׁמִירָה שֶׁלֹּא יִתְאַחֲזוּ בָּנוּ יוֹתֵר, עַל-כֵּן בַּזְּמַן הַזֶּה שֶׁאֵין תְּכֵלֶת אָסוּר כִּלְאַיִם בְּצִיצִית, כִּי אֵין בָּנוּ כֹּחַ לְהַכְרִיעַ וְלַעֲשׂוֹת שָלוֹם מֵחֲמַת שֶׁאֵין תְּכֵלֶת, מֵחֲמַת שֶׁאֲנַחְנוּ בַּגָּלוּת כַּנַּ\"ל וְעַל-כֵּן עִקַּר הַצִּיצִית שֶׁלָּנוּ הֵם רַק שֶׁל צֶמֶר כְּמוֹ שֶׁמַּסִּיק הרמ\"א (סימן ט' סעיף ב') כִּי דַּי לָנוּ לְהַפְקִיעַ עַצְמֵנוּ לְהַמְשִׁיךְ לַבְנוּנִית לְעַצְמֵנוּ שֶׁלֹּא יִתְאַחֲזוּ יוֹתֵר, אֲבָל אֵין בָּנוּ כֹּחַ עֲדַיִן לַהֲפוֹךְ אֶת הַגְּבוּרוֹת לַחֲסָדִים, כִּי צִיצִית שֶׁל פִּשְׁתָּן אֵינוֹ נוֹהֵג רַק בַּזְּמַן שֶׁהָיָה תְּכֵלֶת שֶׁאָז יֵשׁ הַכְרָעָה וְשָׁלוֹם כַּנַּ\"ל:",
    "וְזֶה, בְּחִינַת ה' [חמשה] קְשָׁרִים כְּפוּלִים שֶׁיֵּשׁ בְּהַצִּיצִית, הֵם בְּחִינַת ה' חֲסָדִים וה' גְּבוּרוֹת שֶׁמֵּהֶם נִבְנִים הַבְּגָדִים שֶׁהֵם בְּחִינַת מַלְכוּת וְהִנֵּה הַיּוֹצֵא מִכָּל הַנַּ\"ל שֶׁצִּיצִית הֵם בְּחִינַת תִּקּוּן הַכְּלָלִי, בְּחִינַת שְׁמִירַת הַבְּרִית, וְזֶה שֶׁאָמַר רַבֵּנוּ בְּמָקוֹם אַחֵר (חלק א' סימן ז') גַּם כֵּן שֶׁצִּיצִית הֵם שְׁמִירָה לְנִיאוּף, וְעַל-כֵּן יֵשׁ בָּהֶם ל\"ט כְּרִיכוֹת, זֶה בְּחִינַת שְׁמִירַת הַבְּרִית, שֶׁהוּא בְּחִינַת וא\"ו, בְּחִינַת תּוֹסֶפֶת קְדֻשָּׁה, כְּמוֹ שֶׁאָמַר רַבֵּנוּ בְּמַאֲמַר \"אֲנִי ה' הוּא שְׁמִי\" (בסימן יא) וְזֶה שֶׁכָּתוּב בְּצִיצִית (במדבר טו), \"וִהְיִיתֶם קְדוֹשִׁים לֶאֱלֹקֵיכֶם\" והוא\"ו הוּא בְּחִינַת טַל אוֹרוֹת, כְּמוֹ שָׁם וְהֵם בְּחִינַת הל\"ט כְּרִיכוֹת והי\"ג חֻלְיוֹת הֵם בְּחִינַת הוא\"ו (ה) וְשִׁעוּר הָאוֹרֶךְ הוּא י\"ב אֶצְבָּעוֹת רֶמֶז שֶׁעַל-יְדֵי זֶה שֶׁזָּכָה לְתִקּוּן הַכְּלָלִי נִכְלָל נִשְׁמָתוֹ בי\"ב שִׁבְטֵי י\"ה, שֶׁזֶּה הוּא עַל-יְדֵי תִּקּוּן הַכְּלָלִי, כְּמוֹ שֶׁכָּתַב רַבֵּנוּ (בסימן לו) וְעַל-יְדֵי צִיצִית, שֶׁהֵם תִּקּוּן הַבְּגָדִים, בְּחִינַת תִּקּוּן הַכְּלָלִי אָז הַדִּבּוּר מֻתָּר וְאָז יְכוֹלִין לְדַבֵּר דִּבּוּר הַמִּתְקַבֵּל וְעַל-כֵּן עִקַּר הַתְּפִלָּה בַּעֲטִיפַת צִיצִית, וְעַל-כֵּן לִמֵּד הקב\"ה אֶת מֹשֶׁה סֵדֶר הַתְּפִלָּה בַּעֲטִיפַת צִיצִית, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (ראש השנה יז), מְלַמֵּד, שֶׁנִּתְעַטֵּף הקב\"ה בְּטַלִּית וְלִמְּדוֹ לְמֹשֶׁה י\"ג מִדּוֹת, כִּי י\"ג מִדּוֹת הֵם בְּחִינַת תִּקּוּנֵי דיקנא, בְּחִינַת צֶמֶר, בְּחִינַת מִן הַמֵּצַר קָרָאתִי, בְּחִינַת טַלִּית שֶׁל צֶמֶר, וְזֶה פֵּרוּשׁ (תהלים ק\"ב), \"תְּפִלָּה לֶעָנִי כִּי יַעֲטֹף וְלִפְנֵי ה' יִשְׁפּוֹךְ שִֹיחוֹ\" הַיְנוּ עַל-יְדֵי עֲטִיפַת צִיצִית שֶׁהוּא לְבוּשׁ הַשְּׁכִינָה שהי עניה בְּגָלוּתָא, כְּמוֹ שֶׁכָּתוּב בַּזֹּהַר הַקָּדוֹשׁ, (ז) עַל-יְדֵי זֶה לִפְנֵי ה' יִשְׁפּוֹךְ שִֹיחוֹ בִּתְפִלָּה, כִּי עַל-יְדֵי זֶה יְכוֹלִין לְדַבֵּר כַּנַּ\"ל:",
    "וְעַל-כֵּן צָרִיךְ לְדַקְדֵּק בְּיוֹתֵר שֶׁיִּהְיוּ הַבְּגָדִים נְקִיִּים בִּשְׁעַת הַתְּפִלָּה (ח) כִּי כְּשֶׁהַבְּגָדִים נְקִיִּים הוּא בְּחִינַת תִּקּוּן הַכְּלָלִי. וְאָז יוּכַל לְדַבֵּר דִּבּוּר הַמִּתְקַבֵּל וְזֶה שֶׁכָּתוּב בִּסְפָרִים, שֶׁמִּי שֶׁלָּבוּשׁ שַׁעַטְנֵז אֵין תְּפִלָּתוֹ עוֹלָה, כִּי שַׁעַטְנֵז הוּא בְּחִינַת פְּגַם הַבְּגָדִים וַאֲזַי אֵין יָכוֹל לְדַבֵּר דִּבּוּר הַמִּתְקַבֵּל כַּנַּ\"ל:"
  ],
  "Likutei Halakhot%2C Orach Chaim%2C Laws of Phylacteries.": [
    "הַקְּלָף שֶׁל תְּפִלִּין צָרִיךְ לִהְיוֹת מֵעוֹר בְּהֵמָה חַיָּה וְעוֹף הַטְּהוֹרִים, כְּמוֹ שֶׁכָּתוּב \"לְמַעַן וְכוּ'\", מִמִּין הַמֻּתָּר לְפִיךָ וְכוּ':",
    "עַל-פִּי הַתּוֹרָה הַאי מָאן דְּאָזֵיל לְמִינְסָב אִיתְתָא\" (בסימן כ\"ט), עַיֵּן שָׁם כָּל הַתּוֹרָה וְעַל פִּי הַתּוֹרָה \"תְּפִלָּה לְחֲבַקּוּק\" (בסימן י\"ט), עַיֵּן שָׁם.:",
    "כִּי הַתְּפִלִּין הֵם תִּקּוּן הַדַּעַת, כִּי הֵם בְּחִינַת מֹחִין וְהֵם בְּחִינַת תִּקּוּן הַכְּלָלִי, הַיְנוּ תִּקּוּן הַבְּרִית, כִּי תִּקּוּן הַדַּעַת הוּא תִּקּוּן הַבְּרִית. וְעַל-כֵּן עִקַּר הַתְּפִלִּין הֵם זְכִירַת יְצִיאַת מִצְרַיִם, כִּי יְצִיאַת מִצְרַיִם הֵם בְּחִינַת תִּקּוּן הַבְּרִית, תִּקּוּן הַדַּעַת, כִּי בְּמִצְרַיִם הָיָה בְּחִינַת פְּגַם הַבְּרִית, פְּגַם הַדַּעַת, כַּמְבֹאָר כַּמָּה פְּעָמִים. וְעַל-כֵּן נֶאֱמַר כְּשֶׁהָיָה בְּגָלוּת מִצְרַיִם (יחזקאל ט״ז:ז׳) \"וָאֶעֱבוֹר עָלַיִךְ וְגוֹ' וְאַתְּ עֵרוֹם וְעֶרְיָה\", כִּי הָיוּ עֲרֻמִּים בְּלִי בְּגָדִים מֵחֲמַת שֶׁלֹּא הָיָה אָז תִּקּוּן הַכְּלָלִי, שֶׁהוּא תִּקּוּן הַבְּגָדִים. וְזֶה שֶׁכָּתוּב שָׁם בְּסָמוּךְ:",
    " \"וָאֶעֱבוֹר עָלַיִךְ וָאֶרְאֵךְ מִתְבּוֹסֶסֶת בְּדָמַיִךְ\" כִּי זֶה תָּלוּי בָּזֶה, כִּי מֵחֲמַת זֶה הָיְתָה עֵרוֹם וְעֶרְיָה מֵחֲמַת שֶׁהָיוּ מִתְבּוֹסֶסֶת בְּדָמַיִךְ, שֶׁהוּא בְּחִינַת דַּם נִדּוּת, בְּחִינַת אָדוֹם לִלְבוּשֶׁךָ שֶׁהוּא קִלְקוּל הַבְּגָדִים. וְעַל-כֵּן כְּשֶׁרָצָה הַקָּדוֹשׁ בָּרוּךְ הוּא לְתַקְּנָם וּלְגָאֳלָם נֶאֱמַר (שם) \"וָאוֹמַר לָךְ בְּדָמַיִךְ חֲיִי וְכוּ'\", הַיְנוּ בְּחִינַת (נדה ט') דַּם נֶעֱכָר וְנַעֲשֶׂה חָלָב, שֶׁהִיא בְּחִינַת חַיִּים, כִּי הוּא חַיֵּי הַתִּינוֹק, בְּחִינַת (משלי כ״ז:כ״ז) וְדֵי חֲלֵב עִזִּים לְלַחְמְךָ וְכוּ' וְחַיִּים לְנַעֲרוֹתֶיךָ, הַדָּם נִתְלַבְּן עַל-יְדֵי שֶׁמֵּרִים הַמֹּחִין. וְהַמֹּחִין הֵם הַחַיִּים, כְּמוֹ שֶׁכָּתוּב (קהלת ז׳:י״ב) \"הַחָכְמָה תְחַיֶּה וְכוּ'\", הֵפֶךְ קִלְקוּל הַבְּגָדִים עַל-יְדֵי כְּתָמִים, בְּחִינַת דַּם נִדּוּת, שֶׁהוּא סִטְרָא דְּמוֹתָא, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (שבת קיג) תַּלְמִיד חָכָם שֶׁנִּמְצָא רְבַב עַל בִּגְדוֹ חַיָּב מִיתָה, כִּי הֵם בָּאִים משס\"ה גִּידִין, שֶׁהֵם השס\"ה לֹא תַעֲשֶׂה שֶׁמִּשָּׁם סִטְרָא דְּמוֹתָא. וְעַל-כֵּן נֶאֱמַר שָׁם תֵּכֶף אַחַר הַפָּסוּק \"בְּדָמַיִךְ חֲיִי\" הַנַּ\"ל \"וָאַלְבִּשֵׁךְ וָאֶנְעֲלֵךְ וְכוּ'\", כִּי עַל-יְדֵי שֶׁנֶּעֱכָר הַדָּם וְנַעֲשֶׂה חָלָב נִתְתַּקֵּן הַלְּבוּשִׁים כַּנַּ\"ל.:",
    "וְעַל-כֵּן שׁוֹתִין בְּלֵיל יְצִיאַת מִצְרַיִם אַרְבַּע כּוֹסוֹת שֶׁל יַיִן בִּבְחִינַת (יומא עו) זָכָה נַעַשֶׂה רֹאשׁ, כַּמְבֹאָר שָׁם (סימן כט), עַיֵּן שָׁם. וְהֵם אַרְבַּע כּוֹסוֹת כְּנֶגֶד אַרְבָּעָה בִּגְדֵי לָבָן שֶׁכֹּהֵן גָּדוֹל לוֹבֵשׁ בְּיוֹם הַכִּפּוּרִים שֶׁאָז הַדָּם נֶעֱכָר וְנַעֲשֶׂה חָלָב בִּבְחִינַת לָשׁוֹן שֶׁל זְהוֹרִית שֶׁמַּלְבִּין עֲוֹנוֹת, עַיֵּן שָׁם. כִּי הַבְּגָדִים לְבָנִים הֵם אַרְבָּעָה לְהוֹרוֹת שֶׁנִתְתַּקֵּן הַמֹּחִין שֶׁהֵם אַרְבָּעָה, דְּהַיְנוּ חָכְמָה וּבִינָה וְהַדַּעַת נֶחֱלַק לִשְׁתַּיִם, שֶׁהֵם חֲסָדִים וּגְבוּרוֹת וְאָז נַעֲשֶׂה מֵהַדַּעַת דִּבּוּר, שֶׁהוּא כָּלוּל חֲסָדִים וּגְבוּרוֹת מֵאֵשׁ וּמַיִם. וְזֶה שֶׁכָּתוּב שָׁם, שֶׁעַל-יְדֵי תִּקּוּן הַכְּלָלִי, שֶׁהוּא תִּקּוּן הַדַּעַת יְכוֹלִים לְדַבֵּר. וְכְנֶגֶד זֶה הֵם אַרְבָּעָה פָּרָשִׁיּוֹת שֶׁל תְּפִלִּין כְּנֶגֶד אַרְבָּעָה בִּגְדֵי לָבָן הַנַּ\"ל, כִּי הַתְּפִלִּין הֵם תִּקּוּן הַכְּלָלִי כַּנַּ\"ל.:",
    "וְזֶה בְּחִינַת שִׁין שֶׁל שְׁלֹשָׁה רָאשִׁין וְשִׁין שֶׁל אַרְבָּעָה רָאשִׁין. כִּי כְּשֶׁיָּצְאוּ יִשְׂרָאֵל מִמִּצְרַיִם מִבְּחִינַת פְּגַם הַבְּרִית הֻצְרְכוּ לִסְפֹּר שִׁבְעָה שָׁבוּעוֹת כְּנֶגֶד שִׁבְעָה יָמִים נְקִיִּים שֶׁל נִדָּה, כִּי יָצְאוּ מִבְּחִינַת דַּם נִדּוּת כַּנַּ\"ל. וְעַל-כֵּן הֵם שִׁבְעָה כְּנֶגֶד שִׁבְעָה נִקְבֵי הַמֹּחַ, שֶׁהֵם בְּחִינַת שִׁבְעַת הַנֵּרוֹת שֶׁצְּרִיכִין לְתַקֵּן אוֹתָן אַחַר כָּךְ כְּשֶׁמְּרִימִין אֶת הַמֹּחִין כַּנַּ\"ל. וְכְנֶגֶד זֶה הֵם שִׁבְעַת יְמֵי אֲבֵלוּת, רַחֲמָנָא לִצְלָן, כְּדֵי לְהַמְשִׁיךְ הַמֹּחִין שֶׁנִּסְתַּלְּקוּ בִּשְׁעַת מִיתָה, כִּי עִקַּר הַמִּיתָה הוּא הִסְתַּלְּקוּת הַמֹּחִין, כִּי הַחָכְמָה תְחַיֶּה כַּנַּ\"ל. וְזֶה בְּחִינַת שִׁבְעָה יָמִים שֶׁצָּרִיּךְ לִסְפֹּר הַטָּמֵא מֵת כַּנַּ\"ל. וְזֶה בְּחִינַת הַשִׁבְעָה רָאשִׁין שֶׁל הַשִּׁינִין שִׁין שֶׁל שְׁלֹשָׁה רָאשִׁין וְשִׁין שֶׁל אַרְבָּעָה, כְּנֶגֶד שִׁבְעָה נְקִיִּים כְּדֵי לְתַקֵּן הַמֹּחִין כַּנַּ\"ל. וְעַל-כֵּן הֵם נֶחֱלָקִין לשְׁלֹשָׁה וּלְאַרְבָּעָה, כִּי כַּךְ הֵם נֶחֱלָקִין הַמֹּחִין, כִּי מִתְּחִלָּה קֹדֶם שֶׁנִּכְנָסִין לִפְנִים הֵם שְׁלֹשָׁה וְאַחַר כָּךְ כְּשֶׁנִּכְנָסִין לִפְנִים אֲזַי הַדַּעַת נִתְחַלֵּק לִשְׁנַיִם וְנַעֲשִׂין אַרְבָּעָה. וְזֶה שֶׁמָּצִינוּ שֶׁנֶּחֱלָקִין גַּם כֵּן השִׁבְעָת יְמֵי אֲבֵלוּת לשְׁלֹשָׁה וּלְאַרְבָּעָה, כִּי שְׁלֹשָׁה יָמִים הָרִאשׁוֹנִים יֵשׁ לָהֶם דִּינִים חֲמוּרִים יוֹתֵר (יורה דעה סימן שצ\"ג סעיף א'). וְכֵן שִׁבְעָה יָמִים שֶׁל מֵת צְרִיכִין הַזָּאָה שְׁלִישִׁי וּשְׁבִיעִי. וְכֵן שִׁבְעָה יָמִים נְקִיִּים שֶׁל נִדָּה שְׁלֹשָׁה יָמִים הָרִאשׁוֹנִים חֲמוּרִים יוֹתֵר לְעִנְיַן כֶּתֶם (שם סימן קצו סעיף י'), כִּי הַמֹּחִין נֶחֱלָקִין גַּם כֵּן כַּנַּ\"ל, וְעַל-כֵּן בשְׁלֹשָׁה יָמִים הָרִאשׁוֹנִים הַדִּין שֶׁל כָּל אֶחָד מְהַנַ\"ל חָמוּר בְּיוֹתֵר, כִּי אָז עֲדַיִן לֹא הִתְחִילוּ הַמֹּחִין לְהִתְתַּקֵּן כְּלָל, אֲבָל אַחַר כָּךְ כְּבָר נִמְשְׁכוּ הַמֹּחִין בהשְׁלֹשָׁה יָמִים וְהֵם קְרוֹבִים לִכָּנֵס, עַל-כֵּן אַחַר כָּךְ אֵינוֹ חָמוּר כָּל כַּךְ:",
    "וְהִנֵּה מִכָּל הַנַּ\"ל שֶׁתְּפִלִּין הֵם בְּחִינַת תִּקּוּן הַכְּלָלִי, שֶׁהוּא תִּקּוּן הַבְּרִית. וְעִקַּר תִּקּוּן הַבְּרִית הוּא עַל-יְדֵי שְׁלֵמוּת לְשׁוֹן הַקֹּדֶשׁ, כְּמוֹ שֶׁאָמַר רַבֵּנוּ (סימן י\"ט), וְכֵן עַל-יְדֵי הַתְּפִלִּין נִתְתַּקֵּן הַדִּבּוּר שֶׁל לְשׁוֹן הַקֹּדֶשׁ כְּמוֹ שֶׁאָמַר רַבֵּנוּ וּכְמוֹ שֶׁפֵּרֵשׁ רַשִׁ\"י:",
    " \"וְהָיוּ לְטוֹטָפֹת\", כְּתַרְגּוּמוֹ:",
    " וִיהוֹן לְשִׁנוּנִין, שֶׁכָּל הָרוֹאֶה אוֹתָם מְדַבֵּר בְּהַנֵּס. נִמְצָא, שֶׁעַל יָדָם נִתְתַּקֵּן הַדִּבּוּר שֶׁמּוֹדִים וּמְשַׁבְּחִין לְהַשֵּׁם יִתְבָּרַךְ, שֶׁזֶּה בְּחִינַת שְׁלֵמוּת לְשׁוֹן הַקֹּדֶשׁ:",
    "וְעַל-כֵּן עִקַּר תִּקּוּן הַתְּפִלִּין הוּא עַל-יְדֵי עוֹר, כִּי הַקְּלָף הוּא שֶׁל עוֹר וְכֵן הַבָּתִּים הֵם שֶׁל עוֹר וְאִם עֲשָׂאָם מִזָּהָב פְּסוּלִים. כִּי עִקַּר שְׁלֵמוּת לְשׁוֹן הַקֹּדֶשׁ הוּא עַל-יְדֵי לְשׁוֹן תַּרְגּוּם, עַל-יְדֵי שֶׁמַּעֲלִין הַטּוֹב שֶׁבַּתַּרְגּוּם, וְזֶה בְּחִינַת עוֹר, כִּי הָעוֹר הוּא בְּחִינַת נֹגַהּ, כִּי הוּא מְעֹרָב טוֹב וְרָע, שֶׁהוּא בְּחִינַת תַּרְגּוּם כַּנַּ\"ל, כִּי תַּרְגּוּם הוּא גַּם כֵּן בְּחִינַת נֹגַהּ, כַּמְבֹאָר שָׁם. וְעַל-כֵּן צָרִיךְ לִכְתֹּב תְּפִלִּין עַל הָעוֹר וְכֵן לְתַקְּנָם עַל-יְדֵי עוֹר כְּדֵי לְהַעֲלוֹת הַטּוֹב שֶׁבַּנֹּגַהּ לִלְשׁוֹן הַקֹּדֶשׁ, כְּדֵי לְהַשְׁלִים הַלָּשׁוֹן הַקֹּדֶשׁ לְקֵיֵּם וְהָיוּ לְטוֹטָפֹת וְתַרְגּוּמוֹ, וִיהוֹן לְשִׁנוּנִין כַּנַּ\"ל. וְעַל-כֵּן צָרִיךְ לְכָתְבָם וּלְתַקְּנָם בְּמִין הַמֻּתָּר דַּוְקָא, כִּי מִין הַמֻּתָּר הוּא בְּחִינַת תַּרְגּוּם, בְּחִינַת נֹגַהּ שֶׁמִּשָּׁם מַעֲלִין הַטּוֹב לִלְשׁוֹן הַקֹּדֶשׁ, אֲבָל מִינִים הָאֲסוּרִים הֵם בְּחִינַת הָרַע שֶׁל הַשִּׁבְעִים לְשׁוֹנוֹת שֶׁצָּרִיּךְ לְהַכְנִיעֵם דַּיְקָא, כַּמְבֹאָר שָׁם בִּבְחִינַת יִמּוֹטוּ עֲלֵיהֶם גֶּחָלִים, עַיֵּן שָׁם.:",
    "וְזֶה שֶׁדִּקְדְּקוּ רַבּוֹתֵינוּ זִכְרוֹנָם לִבְרָכָה וְתַלְאוּ הַדִּין שֶׁצָּרִיךְ לִהְיוֹת מִמִּין הַמֻּתָּר לְפִיךָ, הַמֻּתָּר לְפִיךָ דַּיְקָא, כִּי זֶה בְּחִינַת אֲכִילָה דִּקְדֻשָּׁה שֶׁצָרִיךְ לְהַעֲלוֹת וּלְהָאִיר הָאוֹתִיּוֹת שֶׁבַּדָּבָר הַהוּא עַל-יְדֵי הָאֲכִילָה, שֶׁזֶּהוּ בְּחִינַת שְׁלֵמוּת לְשׁוֹן הַקֹּדֶשׁ, כַּמְבֹאָר שָׁם בְּהַתּוֹרָה תְּפִלָּה לַחֲבַקּוּק. וְעַל-כֵּן אָסְרָה הַתּוֹרָה לֶאֱכֹל דְּבָרִים הָאֲסוּרִים, כִּי הֵם בְּחִינַת הָרַע שֶׁל שִׁבְעִים לָשׁוֹן כַּנַּ\"ל שָׁם אֵין יְכוֹלִין לְהָאִיר וּלְהִתְנוֹצֵץ הָאוֹתִיּוֹת, רַק הַדְּבָרִים שֶׁהֵתִּירָה תּוֹרָה, שֶׁהֵם בְּחִינַת תַּרְגּוּם, הֵם נִתְתַּקְּנִים וּמְאִירִין הָאוֹתִיּוֹת שֶׁבָּהֶם עַל-יְדֵי הָאֲכִילָה שֶׁמַּעֲלִין הַטּוֹב שֶׁבָּהֶם כַּנַּ\"ל. וְעַל-כֵּן צְרִיכִין הַתְּפִלִּין גַּם כֵּן לִהְיוֹת מִמִּין הַמֻּתָּר לְפִיךָ דַּיְקָא כַּנַּ\"ל. וְעַיֵּן בְּהַתּוֹרָה \"תְּפִלָּה לַחֲבַקּוּק \" מֵעִנְיַן שְׁלֵמוּת לְשׁוֹן הַקֹּדֶשׁ עַל-יְדֵי לְשׁוֹן תַּרְגּוּם, שָׁם מְבֹאָר שֶׁעַל-יְדֵי זֶה שֶׁזּוֹכִין לִשְׁלֵמוּת לְשׁוֹן הַקֹּדֶשׁ, עַל-יְדֵי זֶה זוֹכִין שֶׁתִּהְיֶה אֲכִילָתוֹ וְתַעֲנוּגָיו רַק מֵהִתְנוֹצְצוּת הָאוֹתִיּוֹת שֶׁיֵּשׁ בַּדָּבָר שֶׁאוֹכֵל וְזֶה עִקַּר תִּקּוּן הָאֲכִילָה בִּקְדֻשָּׁה, עַיֵּן שָׁם:"
  ],
  "Likutei Halakhot%2C Orach Chaim%2C Laws for Morning Blessings.": [
    "כַּד שָׁמַע קוֹל תַּרְנְגוֹלָא יְבָרֵךְ הַנּוֹתֵן לַשֶֹּכְוִי בִּינָה כוּ' עַל-פִּי מַה שֶׁכָּתַב רַבֵּנוּ בְּהַתּוֹרָה \"וּבְיוֹם הַבִּכּוּרִים\" הַמְדַבֵּר מֵהִתְגַּלּוּת הַהַסְתָּרָה וְכוּ' (בְּסִימָן נ\"ו), עַיֵּן שָׁם שֶׁעִקַּר תִּקּוּן הַמַּלְכוּת עַל-יְדֵי שֶׁמַּמְשִׁיכִין לְתוֹכָהּ אֲרִיכוּת יָמִים, שֶׁהוּא בְּחִינַת הַדַּעַת וְאָז יוּכַל לְגַלּוֹת הַהַסְתָּרָה שֶׁבְּתוֹךְ הַהַסְתָּרָה וַאֲזַי נַעֲשֶֹה מֵהַהַסְתָּרָה דַּעַת וְאָז אוֹרַיְתָא מַכְרֶזֶת קָמַיְהוּ עַד מָתַי פְּתָיִים כוּ' וְזֶה בְּחִינַת קְרִיאַת קוֹל הַתַּרְנְגוֹל, כִּי בַּלַּיְלָה מִתְגַּבֶּרֶת הַהַסְתָּרָה, כִּי הִיא בְּחִינַת דִּינִים וְעַל-כֵּן אָז הַמַּלְכוּת בְּגָלוּת וְעַל-כֵּן אָז הַשֵּׁנָּה שֶׁהוּא אֶחָד מִשִּׁשִּׁים בְּמִיתָה הֵפֶךְ חַיִּים וַאֲרִיכַת יָמִים, שֶׁהוּא עַל-יְדֵי הַדַּעַת כַּנַּ\"ל וּבַחֲצוֹת הַלַּיְלָה אָז מַתְחִיל לְהָאִיר הַדַּעַת בְּהַמַּלְכוּת וַאֲזַי מַתְחִיל תִּקּוּן הַמַּלְכוּת וְעַל-כֵּן נַעֲשֶֹה אָז מֵהַהַסְתָּרָה שֶׁהִיא בְּחִינַת דִּינִים וּגְבוּרוֹת, נַעֲשֶֹה מֵהֶם דַּיְקָא דַּעַת וּמַכְרִיזִין וְאוֹמְרִים, \"עַד מָתַי פְּתָיִים תֶּאֶהֲבוּ פֶּתִי\" בִּבְחִינַת אוֹרַיְתָא מַכְרֶזֶת כַּנַּ\"ל וְזֶה הוּא בְּחִינַת קְרִיאַת הַתַּרְנְגוֹל שֶׁהוּא מַכְרִיז וּמְעוֹרֵר הָעוֹלָם לַעֲבוֹדַת הַבּוֹרֵא, כַּמְבֹאָר בַּזֹּהַר וְהוּא בָּא מֵהִשְׁתַּלְשְׁלוּת הַגְּבוּרוֹת דַּיְקָא, כִּי הַגְּבוּרוֹת, שֶׁהֵם הַהַסְתָּרוֹת, נִתְהַפְּכוּ וְנַעֲשׂוּ מֵהֶם דַּעַת וּמַכְרִיזִין וּמְעוֹרְרִין, \"עַד מָתַי פְּתָיִים כוּ' עוּרוּ יְשֵׁנִים מִתַּרְדֵּמַתְכֶם\" וְעַל-כֵּן מְבָרְכִין אָז הַנּוֹתֵן לַשֶֹּכְוִי בִּינָה, שֶׁעַל-יְדֵי הֶאָרַת הַבִּינָה, שֶׁהֵם הַמֹּחִין לְתוֹךְ הַגְּבוּרוֹת, עַל-יְדֵי זֶה הֵם נִתְהַפְּכִין וְנַעֲשֶֹה מֵהֶם דַּעַת כַּנַּ\"ל וְזֶהוּ, \"לְהַבְחִין בֵּין יוֹם וּבֵין לַיְלָה\", הֵפֶךְ הַהַסְתָּרוֹת שֶׁמְּהַפְּכִין אוֹר לְחֹשֶׁךְ וְחֹשֶׁךְ לְאוֹר, אֲבָל עַל-יְדֵי הִתְגַּלּוּת הַדַּעַת מַבְחִין בֵּין יוֹם לְלַיְלָה, בֵּין חֹשֶׁךְ לְאוֹר, בֵּין רַע לְטוֹב. וְזֶהוּ, \"הַנּוֹתֵן לַשֶֹּכְוִי בִּינָה\" 'בִּינָה' דַּיְקָא, כִּי עִקַּר הַמְתָּקַת הַגְּבוּרוֹת שֶׁנִּמְתָּקִין וְנִתְהַפְּכִין לְדַעַת, שֶׁהוּא בְּחִינַת חֶסֶד כַּנַּ\"ל, הוּא עַל-יְדֵי הַבִּינָה, כִּי מִשָּׁם דִּינִין מִתְעָרִין וְעַל יָדָהּ נִמְתָּקִין וְזֶה בְּחִינַת (תְּהִלִּים פ\"ט) מִי גֶּבֶר יחיה וְכוּ' מִי זֶה בְּחִינַת בִּינָה, כְּמוֹ שֶׁכָּתוּב (אִיּוֹב ל\"ח), \"מִי נָתַן לַשֶֹּכְוִי בִּינָה,. כְּמוֹ שֶׁכָּתוּב בַּזֹּהַר הַקָּדוֹשׁ, כִּי ה' צְבָאוֹת יעץ וּמִי יפר, הַיְנוּ כְּשֶׁמַּמְשִׁיךְ הֶאָרַת הַבִּינָה לְתוֹךְ הַגְּבוּרוֹת, שֶׁזֶּה בְּחִינַת חַיִּים וַאֲרִיכוּת יָמִים כַּנַּ\"ל וְזֶה, \"מִי גֶּבֶר יחי'\", עַל-יְדֵי זֶה \"ימלט נַפְשׁוֹ מִיַּד שְׁאוֹל סֶלָה\", כִּי עַל-יְדֵי זֶה נִתְהַפְּכָה הַהַסְתָּרָה לְדַעַת וְאוֹרַיְתָא מַכְרֶזֶת קָמַיְהוּ לָשׁוּב בִּתְשׁוּבָה וְעַל-יְדֵי זֶה מְמַלֵּט נַפְשׁוֹ מִיַּד שְׁאוֹל עַל-יְדֵי הַתְּשׁוּבָה כַּנַּ\"ל:"
  ],
  "Likutei Halakhot%2C Orach Chaim%2C Laws of Torah Blessings.": [
    "עִנְיַן בִּרְכוֹת הַתּוֹרָה:",
    "עַל-פִּי הַמַּאֲמָר בְּקָרוֹב עָלַי מְרֵעִים וְכוּ' (בְּסִימָן לו) עַיֵּן שָׁם:",
    "וְהַכְּלָל שֶׁכָּל אֶחָד מִיִּשְׂרָאֵל צָרִיךְ לְהִתְנַסּוֹת וּלְהִצְטָרֵף בַּגָּלוּת שֶׁל שִׁבְעִים אֻמִּין דְּהַיְנוּ בְּתַאֲווֹתֵיהֶן קֹדֶם שֶׁיֵּשׁ לוֹ הִתְגַּלּוּת בַּתּוֹרָה וְעִקָּר הִיא תַּאֲווֹת נִיאוּף שֶׁהִיא בְּחִינַת רַע הַכּוֹלֵל שֶׁל הַכֹּל הַשִּׁבְעִים אֻמִּין וּצְרִיכִין לְהִתְנַסּוֹת וּלְהִצְטָרֵף מִקֹּדֶם בַּתַּאֲוָה הַזֹּאת וּכְשֶׁזּוֹכֶה לַעֲמֹד בַּנִּסָּיוֹן וּלְשַׁבֵּר תַּאֲוָה זוֹ זוֹכֶה לְהִתְגַּלּוּת הַתּוֹרָה וְאָז נִמְשָׁךְ עַל-יְדֵי זֶה נְשָׁמוֹת חֲדָשׁוֹת וְכוּ' וְכָל אֶחָד מְקַבֵּל אֶת הַתּוֹרָה כְּפִי הַכְּלִי שֶׁלּוֹ כְּפִי תְּפִיסַת הַמֹּחִין שֶׁלּוֹ, שֶׁהוּא כְּפִי מַה שֶּׁזּוֹכֶה לִבְחִינַת שְׁמִירַת הַבְּרִית כִּי מִפִּי עֶלְיוֹן לֹא תֵצֵא כִּי אִם אוֹר פָּשׁוּט רַק כָּל אֶחָד מְצַיֵּר הָאוֹר לְפִי בְּחִינָתוֹ וְזֶה בְּחִינַת (יוֹמָא עב) וְשַׂמְתֶּם זָכָה נַעֲשֶׂה לוֹ סַם חַיִּים לֹא זָכָה וְכוּ'. וְזֶה בְּחִינַת הִנֵּה בָרֵךְ לָקַחְתִּי וּבֵרֵךְ וְלֹא אֲשִׁיבֶנָּה וְכוּ' עַיֵּן שָׁם הֵיטֵב כָּל זֶה וּכְבָר מוּבָא זֶה הַמַּאֲמָר בְּכֶרֶךְ אַחַר בְּהִלְכוֹת פֶּסַח עַיֵּן שָׁם הֵיטֵב:",
    "וְזֶה בְּחִינַת בִּרְכַּת הַתּוֹרָה שֶׁצְּרִיכִין לְבָרֵךְ בְּכָל יוֹם עַל הַתּוֹרָה כְּדֵי לִזְכּוֹת לְהַמְשִׁיךְ אוֹר הַתּוֹרָה בִּבְחִינַת בְּרָכָה בִּבְחִינַת זָכָה נַעֲשֶׂה לוֹ סַם חַיִּים וְכוּ' כִּי בְּהַתּוֹרָה יֵשׁ שְׁנֵי כֹּחוֹת זָכָה נַעֲשֶׂה לוֹ סַם חַיִּים לֹא זָכָה וְכוּ' וְעַל-כֵּן צְרִיכִין דַּיְקָא לְבָרֵךְ עַל הַתּוֹרָה כְּדֵי לְהַמְשִׁיךְ אוֹר הַתּוֹרָה שֶׁהוּא בִּבְחִינַת אוֹר פָּשׁוּט הַנַּ\"ל לְצַיְּרוֹ בִּבְחִינַת בְּרָכָה בִּבְחִינַת זָכָה נַעֲשֶׂה לוֹ סַם חַיִּים כַּנַּ\"ל. וְזֶה שֶׁמְּבָרְכִין אֲשֶׁר בָּחַר בָּנוּ מִכָּל הָעַמִּים וְנָתַן לָנוּ אֶת תּוֹרָתוֹ כִּי אָנוּ מַזְכִּירִין בִּבְרָכָה זוֹ אֲשֶׁר בָּחַר בָּנוּ מִכָּל הָעַמִּים. דְּהַיְנוּ שֶׁבָּחַר בָּנוּ מֵהֶם וְהוֹצִיא אוֹתָנוּ מֵהֶם דְּהַיְנוּ מִמִּדּוֹתֵיהֶן וּמִתַּאֲווֹתֵיהֶן הָרָעוֹת וְעַל-יְדֵי זֶה דַּיְקָא שֶׁבָּחַר בָּנוּ מִכָּל הָעַמִּים כִּי עַמֵּךְ יִשְׂרָאֵל כֻּלָּם צַדִּיקִים וְכֻלָּם בִּכְלַל שׁוֹמְרֵי הַבְּרִית כַּמּוּבָא בְּמָקוֹם אַחֵר (בְּלִקּוּטֵי א סִימָן כג) וְעַל-יְדֵי זֶה אָנוּ מֻבְחָרִים מִכָּל הָעַמִּים, דְּהַיְנוּ מִכָּל הַשִּׁבְעִים אֻמִּין מִתַּאֲווֹתֵיהֶן הָרָעוֹת וְהָעִקָּר מִתַּאֲוָה הַכְּלָלִית שֶׁכּוֹלֶלֶת כָּל הַשִּׁבְעִין אֻמִּין כַּנַּ\"ל וְעַל-יְדֵי זֶה דַּיְקָא וְנָתַן לָנוּ אֶת תּוֹרָתוֹ כִּי עִקַּר קַבָּלַת הַתּוֹרָה הוּא עַל-יְדֵי זֶה דַּיְקָא עַל-יְדֵי שֶׁאָנוּ בִּבְחִינַת מֻבְחָרִים מִכָּל הָעַמִּים דְּהַיְנוּ בִּבְחִינַת קְדֻשַּׁת הַבְּרִית וּמַכְנִיעִין וּמְשַׁבְּרִין הַתַּאֲוָה הַכְּלָלִיִּית שֶׁהִיא בְּחִינַת כְּלָלִיּוּת הַשִּׁבְעִים עַמִּים עַל-יְדֵי זֶה דַּיְקָא נָתַן לָנוּ אֶת תּוֹרָתוֹ כִּי עַל-יְדֵי זֶה דַּיְקָא יְכוֹלִים לְקַבֵּל אֶת הַתּוֹרָה בִּבְחִינַת בְּרָכָה בִּבְחִינַת סַם חַיִּים כַּנַּ\"ל וְזֶה בְּחִינַת הַעֲרֶב נָא ה' אֱלֹקֵינוּ אֶת דִּבְרֵי תוֹרָתְךָ בְּפִינוּ וְכוּ' שֶׁאָנוּ מְבַקְּשִׁים שֶׁתִּהְיֶה הַתּוֹרָה מְתוּקָה וַעֲרֵבָה בְּפִינוּ דְּהַיְנוּ שֶׁנִּזְכֶּה לְקַבֵּל אֶת הַתּוֹרָה בִּבְחִינַת אוֹר מָלֵא בִּבְחִינַת בְּרָכָה בִּבְחִינַת סַם חַיִּים שֶׁזֶּה בְּחִינַת מַיִין מְתוּקִין בְּחִינַת שְׁמִירַת הַבְּרִית כִּי לְהֵפֶךְ חַס וְשָׁלוֹם לֹא זָכָה וְכוּ' אָז הוּא בִּבְחִינַת מַיִין מְרוֹרִין בְּחִינַת (שְׁמוֹת טו) וְלֹא יָכְלוּ לִשְׁתּוֹת מַיִם מִמָּרָה כִּי מָרִים הֵם וְכוּ' וְעַל-כֵּן בְּכָל יוֹם קֹדֶם שֶׁמַּתְחִילִין לִלְמֹד וְלִקְרוֹת בַּתּוֹרָה אָנוּ צְרִיכִין לְבָרֵךְ דַּיְקָא בִּרְכַּת הַתּוֹרָה כְּדֵי לִזְכּוֹת לְהַמְשִׁיךְ אוֹר הַתּוֹרָה בִּבְחִינַת בְּרָכָה בִּבְחִינַת סַם חַיִּים שֶׁזֶּה בְּחִינַת מַיִין מְתוּקִין בְּחִינַת הַעֲרֶב נָא וְכוּ' וְכַנַּ\"ל וְעַל-כֵּן נוֹהֲגִין לוֹמַר תֵּכֶף אַחַר בִּרְכַּת הַתּוֹרָה פָּרָשַׁת בִּרְכַּת כֹּהֲנִים כִּי בִּרְכַּת כֹּהֲנִים זֶה בְּחִינַת שֶׁהַכֹּהֲנִים מְצַיְּרִין הָאוֹר שֶׁהוּא קָמִיץ וְסָתִים בְּחִינַת (וַיִּקְרָא ה') וְקָמַץ הַכֹּהֵן וְכוּ' הֵם מְצַיְּרִין אוֹתוֹ לִבְרָכָה עַל-יְדֵי בִּרְכָתָם כִּי הַכֹּהֲנִים הֵם בִּבְחִינַת שְׁמִירַת הַבְּרִית וְכוּ' כַּמְבֹאָר כָּל זֶה הֵיטֵב בְּהִלְכוֹת פֶּסַח הַנַּ\"ל וְעַל-כֵּן סָמַךְ פָּרָשַׁת בִּרְכַּת כֹּהֲנִים אַחַר בִּרְכַּת הַתּוֹרָה כִּי עִקַּר בִּרְכַּת הַתּוֹרָה כְּדֵי לְצַיֵּר הָאוֹר לִבְרָכָה שֶׁזֶּה בְּחִינַת בִּרְכַּת כֹּהֲנִים כַּנַּ\"ל וְזֶה שֶׁהֶחֱמִירוּ רַבּוֹתֵינוּ זִכְרוֹנָם לִבְרָכָה (נְדָרִים פֶּרֶק א) מְאֹד בְּבִרְכַּת הַתּוֹרָה כְּמוֹ שֶׁדָּרְשׁוּ עַל פָּסוּק (יִרְמְיָה ט') עַל מַה אָבְדָה הָאָרֶץ דָּבָר זֶה נִשְׁאַל לַחֲכָמִים וְלַנְּבִיאִים וְכוּ' וְלֹא פֵּרְשׁוּהָ עַד שֶׁפֵּרְשָׁהּ הַקָּדוֹשׁ בָּרוּךְ הוּא בְּעַצְמוֹ שֶׁנֶּאֱמַר עַל עָזְבָם אֶת תּוֹרָתִי וְלֹא שָׁמְעוּ בְּקוֹלִי וְלֹא הָלְכוּ בָהּ הַיְנוּ וְלֹא שָׁמְעוּ בְּקוֹלִי הַיְנוּ וְלֹא הָלְכוּ בָּהּ, אָמַר רַב שֶׁלֹּא בֵּרְכוּ בַּתּוֹרָה תְּחִלָּה כִּי זֶה עִקַּר הַפְּגָם מַה שֶּׁלֹּא בֵּרְכוּ בַּתּוֹרָה תְּחִלָּה כִּי תְּחִלָּה צָרִיךְ לְבָרֵךְ עַל הַתּוֹרָה כְּדֵי לְהַמְשִׁיךְ הָאוֹר מִתְּחִלַּת הַמַּחֲשָׁבָה שֶׁהוּא בְּחִינַת קָמִיץ וְסָתִים בִּבְחִינַת בְּרָכָה וְכוּ' כַּנַּ\"ל וּמֵחֲמַת שֶׁפָּגְמוּ בָּזֶה וְלֹא הִמְשִׁיכוּ הָאוֹר בְּחִינַת בְּרָכָה עַל-יְדֵי זֶה אָבְדָה הָאָרֶץ. כִּי זֶה עִקַּר הַפְּגָם כְּשֶׁאֵין זוֹכִין לְהַמְשִׁיךְ אוֹר הַתּוֹרָה בִּבְחִינַת בְּרָכָה בִּבְחִינַת סַם חַיִּים וְכוּ' כַּנַּ\"ל וְאָז לֹא יָכְלָה הַתּוֹרָה לְהָגֵן עֲלֵיהֶם מֵאַחַר שֶׁלֹּא בֵּרְכוּ בַּתּוֹרָה תְּחִלָּה וְלֹא הִמְשִׁיכוּ הָאוֹר בִּבְחִינַת בְּרָכָה וְכַנַּ\"ל, וְעַל-כֵּן אָבְדָה הָאָרֶץ כִּי אֶרֶץ יִשְׂרָאֵל הִיא בְּחִינַת מַלְכוּת דִּקְדֻשָּׁה כַּיָּדוּעַ שֶׁעוֹמֶדֶת עַל שְׁנֵים עָשָׂר בָּקָר כְּנֶגֶד שְׁנֵים עָשָׂר שִׁבְטֵי יָהּ כַּמְבֹאָר בַּמַאֲמָר הַנַּ\"ל:",
    "כִּי אֶרֶץ יִשְׂרָאֵל נִתְחַלְּקָה לִשְׁנֵים עָשָׂר גְּבוּלִין לִשְׁנֵים עָשָׂר שְׁבָטִים, שֶׁזֶּה בְּחִינַת שְׁמִירַת הַבְּרִית כַּמְבֹאָר שָׁם בַּמַּאֲמָר הַנַּ\"ל. וְעַל-יְדֵי שֶׁלֹּא בֵּרְכוּ בַּתּוֹרָה תְּחִלָּה וְלֹא הִמְשִׁיכוּ הָאוֹר בִּבְחִינַת בְּרָכָה שֶׁזֶּה בְּחִינַת פְּגַם הַבְּרִית, כִּי עִקַּר הַמְשָׁכַת הָאוֹר בִּבְחִינַת בְּרָכָה הוּא עַל-יְדֵי תִּקּוּן הַבְּרִית כַּנַּ\"ל וְעַל-כֵּן עַל-יְדֵי שֶׁפָּגְמוּ בָּזֶה עַל-יְדֵי זֶה אָבְדָה הָאָרֶץ שֶׁעִקַּר קִיּוּמָהּ דַּיְקָא עַל-יְדֵי בְּחִינַת שְׁמִירַת הַבְּרִית כַּמּוּבָא וְכַנַּ\"ל, כְּמוֹ שֶׁכָּתוּב (תְּהִלִּים לז) צַדִּיקִים יִרְשׁוּ אָרֶץ וְצַדִּיק הוּא מָאן דְּנָטִיר בְּרִית וְהֵם דַּיְקָא יוֹרְשִׁים אֶרֶץ יִשְׂרָאֵל הַקְּדוֹשָׁה שֶׁנִּתְחַלְּקָה לִשְׁנֵים עָשָׂר שִׁבְטֵי י\"ק וְכַנַּ\"ל וְעַל-כֵּן צְרִיכִים לְבָרֵךְ עַל הַתּוֹרָה בְּכָל יוֹם כִּי בְּכָל יוֹם מְקַבְּלִין אֶת הַתּוֹרָה מֵחָדָשׁ כְּמוֹ שֶׁכָּתוּב (דְּבָרִים ו) אֲשֶׁר אָנֹכִי מְצַוְּךָ הַיּוֹם בְּכָל יוֹם יִהְיוּ בְּעֵינֶיךָ כַּחֲדָשִׁים (סִפְרִי שָׁם) וְעַל-כֵּן צְרִיכִין לְבָרֵךְ תְּחִלָּה כְּדֵי לְהַמְשִׁיךְ אוֹר הַתּוֹרָה בִּבְחִינַת בְּרָכָה כַּנַּ\"ל וְעַל-כֵּן עִקַּר בִּרְכַּת הַתּוֹרָה הוּא אַחַר הַשֵּׁנָה בַּלַּיְלָה כַּמּוּבָא בַּשֻּׁלְחָן עָרוּךְ כִּי תַּאֲוָה הַכְּלָלִיּוּת הַנַּ\"ל שֶׁהִיא תַּאֲוַת נִאוּף הִיא בְּחִינַת שֵׁנָה בְּחִינַת חֹשֶׁךְ שֶׁל לַיְלָה כְּמוֹ שֶׁכָּתוּב (תְּהִלִּים יז) בָּחַנְתָּ לִבִּי פָּקַדְתִּי לַיְלָה וְכוּ' כִּי עִקַּר שָׁרְשָׁהּ מִבְּחִינַת שֵׁנָה וְתַרְדֵּמָה, בְּחִינַת (בְּרֵאשִׁית ב) וַיַפֵּל ה' אֱלֹקִים תַּרְדֵּמָה עַל הָאָדָם וַיִּישָׁן וַיִּקַּח אַחַת מִצַּלְעוֹתָיו וְכוּ' כִּי הַשֵּׁנָה הִיא שֶׁנִּסְתָּם אוֹר הָעַיְנִין כְּמוֹ שֶׁמְּבָרְכִין הַמַּפִּיל חֶבְלֵי שֵׁנָה עַל עֵינָי, וּמִשָּׁם אֲחִיזַת הַתַּאֲוָה הַנַּ\"ל שֶׁהִיא בְּחִינַת פְּגַם הָעַיְנִין בְּחִינַת תַּאֲוָה הַכְּלָלִית שֶׁל שִׁבְעִים אֻמִּין וְכוּ' כַּמְבֹאָר בַּמַּאֲמָר הַנַּ\"ל. וְעַל-כֵּן אַחַר הַשֵּׁנָה בַּלַּיְלָה צָרִיךְ לְקַבֵּל בְּכָל יוֹם הַתּוֹרָה מֵחָדָשׁ דְּהַיְנוּ לְהַמְשִׁיךְ אוֹר הַתּוֹרָה בִּבְחִינַת בְּרָכָה לְהַכְנִיע תַּאֲוָה הַכְּלָלִיּוּת שֶׁל הַשִּׁבְעִים אֻמִּין כִּי אָנוּ מַזְכִּירִין אֲשֶׁר בָּחַר בָּנוּ מִכָּל הָעַמִּים, וְעַל-יְדֵי זֶה אָנוּ מַמְשִׁיכִין עָלֵינוּ קְדֻשַּׁת יִשְׂרָאֵל שֶׁהֵם מֻבְחָרִים מִכָּל הָעַמִּים כִּי הֵם קְדוֹשִׁים וּטְהוֹרִים וּמְקַדְּשִׁין עַצְמָן מִתַּאֲוָה זוֹ כַּנַּ\"ל וּכְמוֹ שֶׁכָּתוּב וְעַמֵּךְ יִשְׂרָאֵל כֻּלָּם צַדִּיקִים וְעַל-יְדֵי זֶה דַּיְקָא וְנָתַן לָנוּ אֶת תּוֹרָתוֹ וְכוּ' כַּנַּ\"ל וְזֶה בְּחִינַת קַבָּלַת הַתּוֹרָה בְּשָׁבוּעוֹת עַל-יְדֵי שֶׁמְּקַדְּשִׁין עַצְמָן מִקֹּדֶם וּמַפְרִישִׁין עַצְמָן מִתַּאֲוָה זֹאת כְּמוֹ שֶׁכָּתוּב (שְׁמוֹת יט) הֱיוּ נְכוֹנִים לִשְׁלֹשֶׁת יָמִים וְכוּ' וְעַל-יְדֵי זֶה דַּיְקָא זוֹכִין לְקַבֵּל הַתּוֹרָה בְּשָׁבוּעוֹת עַל-יְדֵי מֹשֶׁה רַבֵּנוּ עָלָיו הַשָּׁלוֹם שֶׁהָיָה קָדוֹשׁ וּפָרוּשׁ לְגַמְרֵי כַּמְבֹאָר בַּמַּאֲמָר הַנַּ\"ל כִּי כָּל אֶחָד מִיִּשְׂרָאֵל זוֹכֶה לְקַבֵּל הַתּוֹרָה עַל-יְדֵי מֹשֶׁה רַבֵּנוּ, עַל-יְדֵי שֶׁנִּתְקַדְּשׁוּ כֻּלָּם בִּפְרִישׁוּת תַּאֲוָה זוֹ בִּשְׁלֹשֶׁת יָמִים הַנַּ\"ל, וַאֲזַי מְקַבְּלִין כֻּלָּם הָאוֹר בִּבְחִינַת בְּרָכָה כַּנַּ\"ל:",
    "וְזֶה בְּחִינַת (שָׁם כ) דַּבֵּר אַתָּה עִמָּנוּ וְנִשְׁמְעָה וְאַל יְדַבֵּר עִמָּנוּ אֱלֹקִים פֶּן נָמוּת כִּי יִשְׂרָאֵל הָיוּ חֲפֵצִים יוֹתֵר לִשְׁמֹעַ מִפִּי מֹשֶׁה מִלִּשְׁמֹעַ מִפִּיו יִתְבָּרַךְ בְּעַצְמוֹ כִּי כְּשֶׁשּוֹמְעִין מִפִּי הַשֵּׁם יִתְבָּרַךְ עַצְמוֹ וְהָאוֹר הַיּוֹצֵא מִפִּי עֶלְיוֹן הוּא אוֹר פָּשׁוּט מְאֹד בְּתַכְלִית הַפְּשִׁיטוּת בְּחִינַת קָמִיץ וְסָתִים, וְאָז הָיוּ צְרִיכִים לִּהְיוֹת קְדוֹשִׁים וּטְהוֹרִים מְאֹד כְּדֵי לְצַיֵּר הָאוֹר בִּבְחִינַת בְּרָכָה. וְעַל-כֵּן יִשְׂרָאֵל חָשְׁשׁוּ שֶׁמָּא אֵין לָהֶם עֲדַיִן זֶה הַכֹּחַ לְהַמְשִׁיךְ הָאוֹר הַבָּא מֵהַשֵּׁם יִתְבָּרַךְ בְּעַצְמוֹ בִּבְחִינַת בְּרָכָה. אֲבָל כְּשֶׁיִּהְיֶה נִמְשָׁךְ עַל-יְדֵי מֹשֶׁה שֶׁהָיָה קָדוֹשׁ וּפָרוּשׁ גָּדוֹל מְאֹד, וְעַל-כֵּן בְּוַדַּאי יַמְשִׁיךְ הָאוֹר מִפִּי עֶלְיוֹן בִּבְחִינַת בְּרָכָה וּמֵאַחַר שֶׁכְּבָר נִצְטַיֵּר הָאוֹר קְצָת מֵאַחַר שֶׁכְּבָר נִשְׁתַּלְשֵׁל קְצַת וְנִמְשָׁךְ מִפִּי הַשֵּׁם יִתְבָּרַךְ לְפֶה מֹשֶׁה אֲזַי כְּבָר הֵם יְכוֹלִים יוֹתֵר לְקַבֵּל הָאוֹר בִּבְחִינַת בְּרָכָה אַף-עַל-פִּי שֶׁאֵין קְדֻשָּׁתָם גָּבוֹהַּ כָּל כָּךְ כִּי אַף-עַל-פִּי שֶׁגַּם כְּשֶׁשּׁוֹמְעִין מִפִּי הַצַּדִּיק הָאֱמֶת אִי אֶפְשָׁר גַּם כֵּן לְקַבֵּל דְּבָרָיו בִּבְחִינַת בְּרָכָה בְּחִינַת סַם חַיִּים כִּי אִם עַל-יְדֵי שְׁמִירַת הַבְּרִית כַּמְבֹאָר בַּמַּאֲמָר הַנַּ\"ל כִּי גַּם דִּבְרֵי הַצַּדִּיק בְּעֵרֶךְ הֶהָמוֹן עִם הֵם בִּבְחִינַת אוֹר פָּשׁוּט, אַף-עַל-פִּי-כֵן כְּבָר הוּא בְּנָקֵל יוֹתֵר לְקַבֵּל הָאוֹר בִּבְחִינַת בְּרָכָה עַל-יְדֵי קְצָת קְדֻשָּׁה מֵאַחַר שֶׁאַף עַל-פִּי כֵּן כְּבָר נִצְטַיֵּר הָאוֹר קְצָת בְּפִי הַצַּדִּיק הַקָּדוֹשׁ שֶׁקִּבֵּל הָאוֹר מִפִּי עֶלְיוֹן וְצִיְּרוֹ לְטוֹבָה וְלִבְרָכָה עַל-יְדֵי קְדֻשָּׁתוֹ הַגָּבוֹהַּ וְעַל-כֵּן אָמְרוּ יִשְׂרָאֵל דַּבֵּר אַתָּה וְכוּ' וְאַל יְדַבֵּר וְכוּ' פֶּן נָמוּת כִּי אוּלַי לֹא נִזְכֶּה לְקַבֵּל הָאוֹר בִּבְחִינַת בְּרָכָה וַאֲזַי לֹא זָכָה נַעֲשֶׂה לוֹ סַם מָוֶת חַס וְשָׁלוֹם כִּי לֹא הָיוּ מַחֲזִיקִים עַצְמָן בִּקְדוֹשִׁים כָּל כָּךְ שֶׁיּוּכְלוּ לְקַבֵּל מֵהַשֵּׁם יִתְבָּרַךְ בְּעַצְמוֹ הָאוֹר וּלְצַיְּרוֹ לִבְרָכָה אֲבָל עַל-יְדֵי הַצַּדִּיק בְּחִינַת מֹשֶׁה בְּנָקֵל יוֹתֵר לְצַיֵּר הָאוֹר לִבְרָכָה עַל-יְדֵי קְדֻשָּׁה קְצָת מֵחֲמַת שֶׁכְּבָר נִצְטַיֵּר בְּפֶה הַצַּדִּיק כַּנַּ\"ל וְעַל-כֵּן צְרִיכִין לִנְסֹעַ לְצַדִּיק הָאֱמֶת וְלִשְׁמֹעַ מִפִּיו דַּיְקָא כִּי אָז יָכוֹל לְקַבֵּל הָאוֹר בִּבְחִינַת בְּרָכָה מֵאַחַר שֶׁכְּבָר נִצְטַיֵּר קְצָת בְּפִי הַצַּדִּיק כַּנַּ\"ל וְזֶה בְּחִינַת (אָבוֹת פֶּרֶק א) עֲשֵׂה לְךָ רַב וְהִסְתַּלֵּק מִן הַסָּפֵק, כִּי כָּל זְמַן שֶׁלֹּא נִצְטַיֵּר הָאוֹר הָעֶלְיוֹן הוּא בִּבְחִינַת סָפֵק, כִּי עֲדַיִן אֵין יוֹדְעִין בּוֹ כְּלָל וְאֵין בּוֹ שׁוּם תְּפִיסָה וְעַל-יְדֵי הָרַב הָאֱמֶת נִצְטַיֵּר הָאוֹר בִּבְחִינַת בְּרָכָה כַּנַּ\"ל וְזֶהוּ עֲשֵׂה לְךָ רַב וְהִסְתַּלֵּק מִן הַסָּפֵק כַּנַּ\"ל וְזֶהוּ (שָׁם) וְאַל תַּרְבֶּה לְעַשֵּר אֳמָדוֹת, כִּי מַעֲשֵׂר לַלֵּוִי זֶה בְּחִינַת צִיּוּר הָאוֹר לִבְרָכָה כַּמּוּבָא בְּהִלְכוֹת פֶּסַח הַנַּ\"ל, כִּי תְּרוּמָה אֵין לָהּ שִׁעוּר וְנִתֶּנֶת לַכֹּהֵן, זֶה בְּחִינַת אוֹר הָעֶלְיוֹן שֶׁהוּא קָמִיץ וְסָתִים בְּחִינַת וְקָמַץ הַכֹּהֵן וְעַל-כֵּן אֵין לָהּ שִׁעוּר כִּי עֲדַיִן אֵין שָׁם בְּחִינַת צִיּוּר שֶׁהוּא בְּחִינַת שִׁעוּר וְצִמְצוּם וּמַעֲשֵׂר לְלֵוִי הוּא בְּחִינַת צֵירֵי וְעַל-כֵּן יֵשׁ לָהּ שִׁעוּר, כִּי שָׁם נִצְטַיֵּר הָאוֹר וְעַל-כֵּן צְרִיכִין לִתֵּן הַמַּעֲשֵׂר בִּמְדִידָה דַּיְקָא וְלֹא מֵאֹמֶד כְּדֵי לְצַיֵּר הָאוֹר לִבְרָכָה עַל-יְדֵי הַמְּדִידָה שֶׁהִיא בְּחִינַת צִיּוּר אֲבָל מֵאֹמֶד הוּא רָחוֹק יוֹתֵר וְעֶלְיוֹן מִבְּחִינַת צִיּוּר עַל-יְדֵי מְדִידָה וְעַל-כֵּן צְרִיכִין לְעַשֵּר בִּמְדִידָה דַּיְקָא כְּדֵי לְצַיֵּר הָאוֹר לִבְרָכָה וְזֶהוּ שֶׁנִּסְמַךְ וְאַל תַּרְבֶּה לְעַשֵּר אֹמְדוֹת לַ\"עֲשֵׂה לְךָ רַב וְהִסְתַּלֵּק מִן הַסָּפֵק\" כִּי הַכֹּל אֶחָד כַּנַּ\"ל:",
    "כִּי עִקַּר בְּחִינַת שָׁבוּעוֹת הוּא עַל-יְדֵי בְּחִינָה הַנַּ\"ל עַל-יְדֵי שֶׁיּוֹצְאִין מִגָּלוּת מִצְרַיִם שֶׁהִיא עֶרְוַת הָאָרֶץ תַּאֲוָה הַכְּלָלִית הַנַּ\"ל כִּי מְקַדְּשִׁין עַצְמָן בְּמ\"ט יְמֵי הַסְּפִירָה, וְעַל-יְדֵי זֶה נִכְלָלִין בְּמ\"ט אוֹתִיּוֹת שֶׁיֵּשׁ בִּשְׁמוֹת הַשְּׁבָטִים שֶׁזֶּה בְּחִינַת קְדֻשַּׁת הַבְּרִית כַּמְבֹאָר בַּמַּאֲמָר הַנַּ\"ל וְכַמְבֹאָר כָּל זֶה בְּהִלְכוֹת פֶּסַח הַנַּ\"ל וְזֶה בְּחִינַת מַה שֶּׁמְּנַדְּדִים שֵׁנָה מֵעֵינַיִם בְּלֵיל שָׁבוּעוֹת כְּדֵי לְשַׁבֵּר וּלְהַכְנִיעַ בְּחִינַת שִׁבְעִים אֻמִּין שֶׁהֵם נֶאֱחָזִים בִּבְחִינַת שֵׁנָה עַל הָעֵינַיִם כַּנַּ\"ל וַאֲזַי זוֹכִין לְקַבָּלַת הַתּוֹרָה שֶׁהוּא בְּחִינַת שִׁבְעִים פָּנִים לַתּוֹרָה וְכַנַּ\"ל וְזֶה בְּחִינַת מַאַכְלֵי חָלָב בְּשָׁבוּעוֹת בִּבְחִינַת דָּם נֶעְכָּר וְנַעֲשֶׂה חָלָב כַּמּוּבָא שֶׁזֶּה בְּחִינַת קְדֻשַּׁת הַבְּרִית כַּמּוּבָא וְזֶה בְּחִינַת (שִׁיר הַשִּׁירִים ה) עֵינָיו כְּיוֹנִים עַל אֲפִיקֵי מַיִם רוֹחֲצוֹת בֶּחָלָב וְכוּ' עֵינָיו כַּיּוֹנִים וְכוּ' זֶה בְּחִינַת שִׁבְעִים פָּנִים לַתּוֹרָה וְזֶה עַל אֲפִיקֵי מַיִם הַיְנוּ מֵימֵי הַתּוֹרָה וְזֶה זוֹכִין דַּיְקָא עַל-יְדֵי קְדֻשַּׁת הַבְּרִית שֶׁהוּא בְּחִינַת דָּם נֶעְכָּר וְנַעֲשֶׂה חָלָב כַּנַּ\"ל וְזֶהוּ רוֹחֲצוֹת בֶּחָלָב כַּנַּ\"ל וְזֶהוּ (שָׁם) יוֹשֶׁבֶת עַל מִלֵאת, זֶה בְּחִינַת אוֹר מָלֵא, כִּי אָז מְקַבְּלִין אֶת הַתּוֹרָה בִּבְחִינַת אוֹר מָלֵא בִּבְחִינַת בְּרָכָה כַּנַּ\"ל. וְזֶהוּ (שָׁם) לְחָיָיו כַּעֲרוּגַת הַבֹּשֶׂם וְכוּ' וּפֵרֵשׁ רַשִׁ\"י פָּנִים מַסְבִּירוֹת לַהֲלָכָה הַיְנוּ בְּחִינַת אַנְפִּין נְהִירִין בְּחִינַת שִׁבְעִים פָּנִים לַתּוֹרָה הַנַּ\"ל שֶׁזוֹכִין לְקַבֵּל עַל-יְדֵי קְדֻשַּׁת הַבְּרִית כַּנַּ\"ל:",
    "שַׁיָּךְ לְעֵיל:",
    "וְזֶהוּ וְלֹא הָלְכוּ בָּהּ וְדָרְשׁוּ רַבּוֹתֵינוּ זִכְרוֹנָם לִבְרָכָה עַל זֶה שֶׁלֹּא בֵּרְכוּ בַּתּוֹרָה תְּחִלָּה דְּהַיְנוּ שֶׁלֹּא הִמְשִׁיכוּ הָאוֹר בִּבְחִינַת בְּרָכָה עַל-יְדֵי בִּרְכַּת הַתּוֹרָה כַּנַּ\"ל וְזֶהוּ מְרֻמָּז בַּפָּסוּק וְלֹא הָלְכוּ בָּהּ הַנַּ\"ל כִּי כְּשֶׁזּוֹכִין לְקַבֵּל אוֹר הַתּוֹרָה בִּבְחִינַת בְּרָכָה בְּחִינַת סַם חַיִּים זֶה בְּחִינַת הֲלִיכָה שֶׁהוֹלְכִין עַל-יְדֵי הַתּוֹרָה בְּדַרְכֵי ה' בְּחִינַת צַדִּיקִים יֵלְכוּ בָם, יֵלְכוּ דַּיְקָא שֶׁזֶּהוּ בְּחִינַת סַם חַיִּים כַּנַּ\"ל וְעַל-כֵּן וְלֹא הָלְכוּ בָּהּ מְרַמֵּז שֶׁלֹּא בֵּרְכוּ בַּתּוֹרָה תְּחִלָּה וְלֹא הִמְשִׁיכוּ הָאוֹר בִּבְחִינַת בְּרָכָה סַם חַיִּים שֶׁזֶּהוּ בְּחִינַת הֲלִיכָה בְּחִינַת צַדִּיקִים יֵלְכוּ וְכוּ' כַּנַּ\"ל:",
    "וּשְׁאָר הֲלָכוֹת עַל בִּרְכַּת הַתּוֹרָה נִכְלֶלֶת כָּל אַחַת בְּהִלְכוֹת בִּרְכַּת הַשַּׁחַר:"
  ],
  "Likutei Halakhot%2C Orach Chaim%2C Laws of Kaddish.": [
    "עִנְיַן קַדִּישׁ:",
    "עַל-פִּי הַמַּאֲמָר 'וּבְיוֹם הַבִּכּוּרִים-וְאֶת הָעוֹרְבִים צִוִּיתִי לְכַלְכְּלֶךָ' בְּלִקּוּטֵי תִּנְיָנָא סִימָן ד, עַיֵּן שָׁם כָּל הַמַּאֲמָר וְהוּבָא קְצָת בְּכֶרֶךְ אַחֵר בְּהִלְכוֹת תְּפִלַּת הַמִּנְחָה וּקְצָת הַקְדָּמוֹת הַיּוֹצֵא מִשָּׁם בְּקִצּוּר:",
    " כִּי עַל-יְדֵי צְדָקָה זוֹכִין שֶׁאֵין צְרִיכִין לַעֲשׂוֹת שׁוּם עֵסֶק וְשׁוּם מְלָאכָה כִּי אַף-עַל-פִּי שֶׁכָּל הָעֲסָקִים וְהַמַּשָּא וּמַתָּן הֵם בְּחִינַת אִתְעָרוּתָא דִּלְתַתָּא, כִּי נִמְשָׁכִין מִל\"ט מְלָאכוֹת הַמִּשְׁכָּן שֶׁהֵם כְּנֶגֶד עוּבְדָא דִּבְרֵאשִׁית וְכוּ' אַף-עַל-פִּי-כֵן אִם הָיָה שׁוֹפֵעַ חַסְדּוֹ יִתְבָּרַךְ לֹא הָיִינוּ צְרִיכִין לְשׁוּם עֵסֶק, כִּי הָיָה מִתְקַיֵּם הָעוֹלָם בְּחַסְדּוֹ וַאֲפִלּוּ הַהֶכְרֵחִיּוּת הָיוּ נַעֲשִׂין עַל-יְדֵי אֲחֵרִים, בִּבְחִינַת (יְשַׁעְיָה סא) וְעָמְדוּ זָרִים וְרָעוּ צֹאנְכֶם וּבְנֵי נֵכָר אִכָּרֵיכֶם וְכֹרְמֵיכֶם וְאַתֶּם כֹּהֲנֵי ה' תִּקָּרֵאוּ בְּחִינַת חֶסֶד שֶׁהוּא בְּחִינַת כֹּהֵן וְכוּ' וּלְקַבֵּל הַחֶסֶד צְרִיכִין כְּלִי וְצִנּוֹר וְעַל-כֵּן צְרִיכִין יִרְאָה, סִטְרָא דְּלֵוִי שֶׁהוּא בְּחִינַת כְּלִי לְקַבֵּל שֶׁפַע הַחֶסֶד וְיִרְאָה נַעֲשֶׂה עַל-יְדֵי רָצוֹן עַל-יְדֵי שֶׁנִּתְגַּלֶּה שֶׁהַכֹּל מִתְנַהֵג עַל-יְדֵי רְצוֹנוֹ יִתְבָּרַךְ לְבַד וְאֵין שׁוּם חִיּוּב הַטֶּבַע כְּלָל וְזֶה נִתְגַּלֶּה עַל-יְדֵי הַשָּׁלֹשׁ רְגָלִים שֶׁהֵם בְּחִינַת מִקְרָא קֹדֶשׁ כִּי קְדֻשַּׁת יוֹם טוֹב קוֹרֵא וּמְגַלֶּה הָרָצוֹן שֶׁהַכֹּל רַק עַל-יְדֵי רְצוֹנוֹ לְבַד כִּי בְּכָל הַיָּמִים טוֹבִים עָשָׂה הַשֵּׁם יִתְבָּרַךְ אוֹתוֹת נוֹרָאוֹת שֶׁעַל-יְדֵי זֶה נִתְגַּלֶּה הָרָצוֹן, אַךְ יֵשׁ קוֹל שַׁאֲגַת הַחַיּוֹת רָעוֹת שֶׁהֵם חַכְמֵי הַטֶּבַע שֶׁהֵם רוֹצִים לְהִתְגַּבֵּר עַל קוֹל הַקְּרִיאָה שֶׁל יוֹם טוֹב שֶׁמְּגַלֶּה אֶת הָרָצוֹן וְהַכְנָעָתָם הוּא עַל-יְדֵי חָכָם שֶׁבִּקְדֻשָּׁה שֶׁיּוֹדֵעַ לְקַשֵּׁר כָּל הָרְצוֹנוֹת לְשֹׁרֶשׁ הָרָצוֹן שֶׁהוּא בְּחִינַת מֵצַח הָרָצוֹן בְּחִינַת רַעֲוָא דְּרַעֲוִין אַךְ יֵשׁ מֵצַח הַנָּחָשׁ שֹׁרֶשׁ חָכְמַת הַטֶּבַע וִינִיקָתוֹ מִזִּקְנֵי הַדּוֹר שֶׁאֵין בָּהֶם שְׁלֵמוּת שֶׁאֵין מוֹסִיפִין קְדֻשָּׁה וְדַעַת בְּכָל יוֹם וְכוּ' עַיֵּן שָׁם. וְעַל-יְדֵי צְדָקָה מַעֲלִין אֵלּוּ הַיָּמִים הַנְּפוּלִים וְעַל-יְדֵי זֶה נִכְנָע מֵצַח הַנָּחָשׁ וּמִתְגַּבֵּר וּמִתְגַּלֶּה מֵצַח הָרָצוֹן וְעַל-יְדֵי זֶה נִשְׁמָע קוֹל הַקְּרִיאָה שֶׁל יוֹם טוֹב שֶׁמְּגַלֶּה הָרָצוֹן וְעַל-יְדֵי זֶה נַעֲשֶׂה יִרְאָה וְעַל-יְדֵי הַיִּרְאָה נִשְׁפָּע הַחֶסֶד וַאֲזַי אֵין צְרִיכִין לְשׁוּם עֵסֶק, כִּי נִתְקַיֵּם וְעָמְדוּ זָרִים וְרָעוּ צֹאנְכֶם וְכוּ' עַיֵּן שָׁם כָּל זֶה הֵיטֵב:"
  ],
  "Likutei Halakhot%2C Orach Chaim%2C Laws of Reciting Shema.": [
    "עַל-פִּי הַתּוֹרָה וַיֹּאמֶר בֹּעַז אֶל רוּת וְכוּ' בְּסִימָן סה, עַיֵּן שָׁם כָּל הַתּוֹרָה:",
    "כִּי קְרִיאַת שְׁמַע הוּא בְּחִינַת הַבִּטּוּל אֶל הַתַּכְלִית כְּמוֹ שֶׁכָּתוּב ה' אֱלֹהֵינוּ ה' אֶחָד שֶׁהוּא בְּחִינַת בַּיּוֹם הַהוּא וְכוּ' כְּמוֹ שֶׁפֵּרֵשׁ רַשִׁ\"י וְהוּא בְּחִינַת כֻּלּוֹ טוֹב בְּחִינַת ה' הוּא הָאֱלֹקִים כְּמוֹ שֶׁכָּתוּב (תְּהִלִּים נו) בַּה' אֲהַלֵּל כוּ' בֵּאלֹקִיםך אֲהַלֵּל כוּ' וְזֶהוּ ה' אֱלֹהֵינוּ ה' אֶחָד שֶׁכֻּלּוֹ אֶחָד כֻּלּוֹ טוֹב וְזֶה פֵּרוּשׁ שְׁמַע יִשְׂרָאֵל הַיְנוּ הַשְׁמַע לְאָזְנֶיךָ כוּ' כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה (בְּרָכוֹת טו) וְאִם כֵּן יִצְטָרֵךְ לִשָּׁאֵר בְּאוֹת רִאשׁוֹנָה עַל כֵּן הַתִּקּוּן לָזֶה לְהִסְתַּכֵּל עַל הַתַּכְלִית וְזֶהוּ ה' אֱלֹהֵינוּ כוּ' כַּנַּ\"ל וְזֶה שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה (שָׁם יג) גַּם כֵּן מִפָּסוּק זֶה שֶׁקְּרִיאַת שְׁמַע נֶאֱמֶרֶת בְּכָל לָשׁוֹן כִּי שְׁמַע בְּכָל לָשׁוֹן שֶׁאַתָּה שׁוֹמֵעַ כִּי מֵאַחַר שֶׁצָּרִיךְ לְהִתְבַּטֵּל אֶל הַתַּכְלִית וְשָׁם כֻּלּוֹ אֶחָד כֻּלּוֹ טוֹב וְאֵין שָׁם שׁוּם רַע כְּלָל עַל-כֵּן הָרַע שֶׁל הַלְּשׁוֹנוֹת נוֹפֵל וְנִתְבַּטֵּל וְנִשְׁאָר רַק הַטּוֹב הַמְלֻבָּשׁ בְּאוֹתוֹ הַלָּשׁוֹן כִּי בְּוַדַּאי בְּכָל הַלְּשׁוֹנוֹת יֵשׁ שָׁם טוֹב הַנִּסְתָּר שָׁם רַק שֶׁהָרַע מְכַסֶּה עָלָיו וְעַל-כֵּן מֵהָרָאוּי שֶׁלֹּא לוֹמַר דָּבָר שֶׁבִּקְדֻשָּׁה בִּשְׁאָר לְשׁוֹנוֹת אֲבָל קְרִיאַת שְׁמַע שֶׁהִיא בְּחִינַת בִּטּוּל שֶׁהוּא כֻּלּוֹ טוֹב וְכוּ' כַּנַּ\"ל, וְעַל-כֵּן מֻתָּר לִקְרוֹתָהּ בְּכָל לָשׁוֹן כִּי הָרַע נוֹפֵל וְנִתְבַּטֵּל וְנִשְׁאָר רַק הַטּוֹב כַּנַּ\"ל וְעַל-כֵּן מְרֻמָּז בִּקְרִיאַת שְׁמַע דַּיְקָא שֶׁיֵּשׁ טוֹב בְּכָל הַלְּשׁוֹנוֹת כְּמוֹ שֶׁכָּתוּב וְהָיוּ לְטֹטָפֹת בֵּין עֵינֶיךָ וְדָרְשׁוּ רַבּוֹתֵינוּ זִכְרוֹנָם לִבְרָכָה (מְנָחוֹת לד) טַט בְּכַתְפִי שְׁתַּיִם פַּת בְּאַפְרִיקֵי שְׁתַּיִם שֶׁזֶּה בְּחִינַת הַטּוֹב שֶׁל לְשׁוֹן הַקֹּדֶשׁ שֶׁמְּלֻבָּשׁ בִּלְשׁוֹנוֹת הָעַמִּים כְּמוֹ שֶׁאָמַר רַבֵּנוּ (סִימָן לג) לְהוֹרוֹת שֶׁעַל-יְדֵי קְרִיאַת שְׁמַע שֶׁהוּא בְּחִינַת הַבִּטּוּל כַּנַּ\"ל עַל-יְדֵי זֶה נִתְגַּלֶּה הַטּוֹב הַיְנוּ הָאוֹתִיּוֹת שֶׁל לְשׁוֹן הַקֹּדֶשׁ הַמְלֻבָּשׁ בִּשְׁאָר לְשׁוֹנוֹת הָעַמִּים כַּנַּ\"ל וּבָזֶה נִתְיַשֵּׁב הַדִּין שֶׁהִקְשׁוּ הַפּוֹסְקִים מַה רָאוּ רַבּוֹתֵינוּ זִכְרוֹנָם לִבְרָכָה לִדְרֹשׁ וּבְשָׁכְבְּךָ וּבְקוּמֶךָ שֶׁקְּרִיאַת שְׁמַע שֶׁל לַיְלָה זְמַנָּהּ כָּל הַלַּיְלָה כָּל זְמַן שְׁכִיבָה וּקְרִיאַת שְׁמַע שֶׁל יוֹם הוּא רַק בִּזְמַן קִימָה דְּהַיְנוּ בִּתְחִלַּת הַיּוֹם אֲבָל לֹא כָּל הַיּוֹם כִּי עִקַּר קְרִיאַת שְׁמַע שֶׁהִיא בְּחִינַת בִּטּוּל הוּא רַק בַּלַּיְלָה כִּי הִיא בְּחִינַת סְתִימוּ דְּעַיְנִין כִּי אָז בְּנֵי אָדָם נָחִים וְאֵינָם רוֹדְפִים כָּל כָּךְ אַחַר הָעוֹלָם הַזֶּה וּכְמוֹ שֶׁאָמַר רַבֵּנוּ בְּמָקוֹם אַחַר (בְּסִימָן נב) שֶׁעִקַּר הַבִּטּוּל הוּא בַּלַּיְלָה גַּם לַיְלָה הוּא דִּינִים שֶׁהֵם בְּחִינַת יִסּוּרִים שֶׁעַל-יְדֵי זֶה בָּאִים לִבְחִינַת בִּטּוּל כְּמוֹ שֶׁאָמַר רַבֵּנוּ שָׁם וְזֶה בְּחִינַת (מִיכָה ז) כִּי אֵשֵׁב בַּחשֶׁךְ ה' אוֹר לִי כִּי אֵשֵׁב בַּחשֶׁךְ דַּיְקָא אָז ה' אוֹר לִי, בְּחִינַת (קֹהֶלֶת ב) כְּיִתְרוֹן הָאוֹר מִן הַחֹשֶׁךְ מִן הַחֹשֶׁךְ דַּיְקָא כִּי דַּיְקָא בְּעֵת שֶׁמִּתְגַּבֵּר חַס וְשָׁלוֹם הַחֹשֶׁךְ וְהַדִּינִים וְהַיִּסּוּרִין חַס וְשָׁלוֹם הֵן בַּעֲבוֹדַת ה' הֵן בְּגַשְׁמִיּוּת אָז דַּיְקָא עִקַּר הָעֵצָה לִסְתֹּם עֵינָיו וּלְבַטֵּל עַצְמוֹ אֶל הַתַּכְלִית שֶׁהוּא כֻּלּוֹ טוֹב שֶׁעַל-יְדֵי זֶה נִתְבַּטְּלִין כָּל הַיִּסּוּרִין כַּנַּ\"ל וְזֶה בְּחִינַת הַשֵּׁנָה שֶׁהִיא בַּלַּיְלָה דַּיְקָא כִּי הַשֵּׁנָה הוּא בְּחִינַת בִּטּוּל בְּחִינַת בְּיָדְךָ אַפְקִיד רוּחִי כַּמּוּבָא וְהִיא בִּסְתִימוּ דְּעַיְנִין כַּנַּ\"ל כִּי עִקַּר הַבִּטּוּל הוּא בִּסְתִּימוּ דְעַיְינִין וְעַל-כֵּן עִקַּר הַשֵּׁנָה בַּלַּיְלָה כִּי מֵחֲמַת הַדִּינִים כַּנַּ\"ל סוֹתְמִין עֵינֵיהֶם וּמְבַטְּלִין עַצְמָן אֶל הַתַּכְלִית שֶׁזֶּה בְּחִינַת שֵׁנָה כַּנַּ\"ל וְעַל-כֵּן קוֹרִין מִקֹּדֶם קְרִיאַת שְׁמַע שֶׁעַל הַמִּטָּה כִּי קְרִיאַת שְׁמַע הִיא בְּחִינַת בִּטּוּל כַּנַּ\"ל וְעַל-כֵּן עִקַּר קְרִיאַת שְׁמַע בַּלַּיְלָה. וְעַל-כֵּן זְמַנָּהּ כָּל הַלַּיְלָה כִּי אָז הוּא בְּחִינַת הַבִּטּוּל כַּנַּ\"ל אֲבָל בַּיּוֹם אֵין זְמַן קְרִיאַת שְׁמַע כִּי אִם עַד זְמַן קִימָה דְּהַיְנוּ קֹדֶם שֶׁנִּתְפַּשֵּׁט הָעוֹלָם לִרְדֹּף אַחַר הָעוֹלָם הַזֶּה שֶׁזֶּה בְּחִינַת סְתִימוּ דְעַיְנִין אֲבָל אַחַר כָּךְ אֵין זְמַן קְרִיאַת שְׁמַע כַּנַּ\"ל וְעַל-כֵּן נָתְנוּ חֲזַ\"ל (בְּרָכוֹת ט) הַזְּמַן כָּל זְמַן שֶׁיֵּשׁ עֲדַיִן בְּנֵי אָדָם בָּעוֹלָם שֶׁיְּשֵׁנִים עֲדַיִן דְּהַיְנוּ עַד שָׁעָה שֶׁבְּנֵי מְלָכִים עוֹמְדִים מִמִּטּוֹתֵיהֶם וְעַל-כֵּן עֲדַיִן לֹא נִתְעוֹרֵר כָּל הָעוֹלָם וְהָעוֹלָם נָח עֲדַיִן מֵרְדִיפַת הָעוֹלָם הַזֶּה אֲבָל אַחַר שָׁלֹשׁ שָׁעוֹת שֶׁכְּבָר קָמוּ כֻּלָּם אֵין זְמַן קְרִיאַת שְׁמַע כַּנַּ\"ל:",
    "וְעַל-כֵּן צָרִיךְ לְהַפְרִיד בֵּין הַדְּבֵקִים כִּי אַף שֶׁעִקַּר הוּא הַבִּטּוּל אֶל הַתַּכְלִית שֶׁהוּא כֻּלּוֹ אֶחָד וְשֶׁיִּהְיוּ כָּל הַדִּבּוּרִים נִכְלָלִין בְּאֶחָד עִם כָּל זֶה עִקַּר הַשְּׁלֵמוּת לָשׁוּב מִבְּחִינַת בִּטּוּל וּלְצַמְצֵם הָאוֹר לְתַקֵּן הַמִּדּוֹת וְהַכֵּלִים כִּי זֶה עִקַּר הַשְּׁלֵמוּת כְּמוֹ שֶׁכָּתוּב וְאָבִיתָ תְהִלָּה מִגּוּשֵׁי עָפָר כְּמוֹ שֶׁאָמַר רַבֵּנוּ וְזֶה בְּחִינַת חִדּוּשֵׁי תּוֹרָה שֶׁנַּעֲשֶׂה אַחַר הַבִּטּוּל כִּי הַתּוֹרָה הִיא בְּחִינַת מִדּוֹת וְכֵלִים כְּמוֹ שֶׁאָמַר רַבֵּנוּ וְעַל-כֵּן צָרִיךְ לְהַמְשִׁיךְ הָאוֹר בְּהַדְרָגָה וּבְצִמְצוּם כְּדֵי שֶׁיּוּכְלוּ הַכֵּלִים לְקַבְּלוֹ שֶׁלֹּא יִהְיֶה רִבּוּי אוֹר גּוֹרֵם שְׁבִירַת כֵּלִים וְעַל-כֵּן צָרִיךְ לְהַפְרִיד בֵּין הַדְּבֵקִים כְּדֵי לָתֵת גְּבוּל וּמִדָּה וְצִמְצוּם לְכָל כְּלִי כְּדֵי שֶׁיּוּכַל לְהַמְשִׁיךְ הָאוֹר לְכָל אֶחָד לְפִי מִדָּתוֹ וְשִׁעוּרוֹ וְלֹא לְהוֹצִיאָם מֵהַצִּמְצוּם וּלְדַבְּקָם יַחַד וּלְחַבֵּר וְלַעֲשׂוֹת אֶחָד מֵהֶם כִּי זֶה בְּחִינַת רִבּוּי אוֹר גּוֹרֵם שְׁבִירַת כֵּלִים, וְכֵן כָּתוּב בַּכְּתָבִים שֶׁתְּחִלַּת שְׁבִירַת הַכֵּלִים הָיָה מֵחֲמַת שֶׁהָיוּ מְחֻבָּרִין וּמְעֹרָבִין עֲדַיִן וְלֹא נִתְחַלְּקוּ כָּרָאוּי בִּבְחִינַת קַוִּין עַיֵּן שָׁם וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת טו) כָּל הַמַּפְרִיד בֵּין הַדְּבֵקִים מְצַנְּנִין לוֹ גֵיהִנֹּם כִּי הָרְשָׁעִים שֶׁהוֹלְכִין אַחַר תַּאֲווֹת לִבָּן וְהוֹלְכִים אַחַר הַסִּטְרָא אָחֳרָא שֶׁנִּתְהַוֶּה מֵרִבּוּי אוֹר וְעַל-כֵּן הֵם נִכְוִין בַּגֵּיהִנֹּם שֶׁנִּתְהַוֶּה מִזֵּעָתָן שֶׁל חַיּוֹת כִּי הַחַיּוֹת רָצוֹא וָשׁוֹב כִּי הֵם מַגְבִּיהִים עַצְמָם לְהִסְתַּכֵּל לְמַעְלָה מִן הָרָקִיעַ שֶׁעַל רֹאשָׁן וּמֵחֲמַת אֵימָה שָׁבִים כְּמוֹ שֶׁפֵּרֵשׁ רַשִׁ\"י שָׁם וְעַל-כֵּן הִיא יוֹרֶדֶת עַל רֹאשׁ רְשָׁעִים וְהֵם נִכְוִים בְּאוֹתָהּ הַזֵּעָה כִּי הֵם הָיוּ הֵפֶךְ מִזֶּה כִּי לֹא שָׁבוּ מִתַּאֲוָתָם וְרָדְפוּ וּמִלְאוּ תַּאֲווֹתֵיהֶן שֶׁזֶּה בְּחִינַת רִבּוּי אוֹר שֶׁמִּזֶּה הִתְגַּבְּרוּת הַסִּטְרָא אָחֳרָא כִּי כָּל הַתַּאֲווֹת מְלֻבָּשׁ בָּהֶם טוֹב שֶׁנִּשְׁתַּלְשֵׁל מֵהַטּוֹב הָעֶלְיוֹן רַק מֵחֲמַת רִבּוּי אוֹר שֶׁגָּרַם שְׁבִירַת כֵּלִים שֶׁמִּזֶּה נִתְהַוּוּ הַקְּלִפּוֹת וְעַל-כֵּן הוּא מְלֻבָּשׁ בְּתוֹךְ הַקְּלִפּוֹת וְעַל-כֵּן מִי שֶׁמַּפְרִיד בֵּין הַדְּבֵקִים שֶׁזֶּה בְּחִינַת צִמְצוּם הָאוֹר כָּרָאוּי בְּתוֹךְ הַמִּדּוֹת כַּנַּ\"ל מְצַנְּנִין לוֹ גֵיהִנֹּם כִּי אֵינוֹ נִכְוֶה מֵהַגֵּיהִנֹּם שֶׁהוּא זֵעַת הַחַיּוֹת כִּי הוּא גַּם כֵּן בִּבְחִינַת רָצוֹא וָשׁוֹב כַּנַּ\"ל כִּי מְצַמְצֵם הָאוֹר כָּרָאוּי וְאֵינוֹ הוֹרֵס לַעֲלוֹת אֶל ה' לִפְנִים מִמְּחִצָּתוֹ כְּמוֹ הַחַיּוֹת שֶׁרָצִים וְשָׁבִים מֵחֲמַת פַּחַד שֶׁמִּתְיָרְאִין לַעֲלוֹת לִפְנִים מִמְּחִצָּתָם וְכַנַּ\"ל:"
  ],
  "Likutei Halakhot%2C Orach Chaim%2C Laws of Prayer.": [
    "בַּקַּיִץ אוֹמְרִים מוֹרִיד הַטָּל וּבַחֹרֶף מוֹרִיד הַגָּשֶׁם, וְאִם לֹא אָמַר גֶּשֶׁם, מַחֲזִירִין אוֹתוֹ. וּבְטָל אֵין מַחֲזִירִין אוֹתוֹ.:",
    "כִּי טַל וְגֶשֶׁם נַעֲשִׂין עַל-יְדֵי לִמּוּד הַתּוֹרָה, בִּבְחִינַת יַעֲרֹף כַּמָּטָר לִקְחִי תִּזַּל כַּטַּל אִמְרָתִי (דְּבָרִים לב). וְהָעִקָּר תָּלוּי בְּהַתְּפִלָּה, כִּי כָּל לִמּוּד הַתּוֹרָה תָּלוּי בְּהַתְּפִלָּה, כְּמוֹ שֶׁאָמַר רַבֵּנוּ (סִימָן ח) בִּבְחִינַת וּמַעְיָן מִבֵּית ה' יֵצֵא (יוֹאֵל ד), עַיֵּן שָׁם. וְזֶה יַעֲרֹף כַּמָּטָר וְכוּ', כִּי שֵׁם ה' אֶקְרָא, הַיְנוּ בְּחִינַת תְּפִלָּה, שֶׁעַל-יְדֵי זֶה זוֹכִין לְשֵׂכֶל לִלְמֹד תּוֹרָה, שֶׁעַל-יְדֵי זֶה נַעֲשֶׂה טַל וּמָטָר כַּנַּ\"ל.:",
    "כִּי אִיתָא בְּדִבְרֵי רַבֵּנוּ (בְּסִימָן קנט) שֶׁעַל-יְדֵי לִמּוּד הַתּוֹרָה אֲזַי כְּשֶׁזּוֹכֶה שֶׁתּוֹרָתוֹ עוֹלָה לְהַשְּׁכִינָה נַעֲשֶׂה מִזֶּה שֶׁפַע רוּחָנִיּוּת וְשֶׁפַע גַּשְׁמִיּוּת וְזֶה יָמִין וּשְׂמֹאל שֶׁיֵּשׁ בְּהַתּוֹרָה, עַיֵּן שָׁם. אֲבָל מִי שֶׁאֵין תּוֹרָתוֹ עוֹלָה לְהַשְּׁכִינָה וּמִטֶּבַע הַתּוֹרָה לְהִתְעַלּוֹת וּבְתוֹךְ כָּךְ נַעֲשֶׂה לַיְלָה וּמַכִּין עָלָיו הַגַּרְדִּינֵי נִימוּסִין וְנַעֲשֶׂה מִזֶּה ט\"ל תּוֹרָה אוֹ לְהֵפֶךְ, עַיֵּן שָׁם. וְזֶה בְּחִינַת יָמִין וּשְׂמֹאל וְכוּ', עַיֵּן שָׁם הֵיטֵב.:",
    "וְזֶה בְּחִינַת טַל וְגֶשֶׁם, כִּי שֶׁפַע גַּשְׁמִיּוּת הוּא בְּחִינַת גֶּשֶׁם, כִּי כָּל הַהַשְׁפָּעוֹת מְכֻנִּין בְּשֵׁם גֶּשֶׁם, כִּי כְּשֶׁהַלִּמּוּד עוֹלֶה לְהַשְּׁכִינָה וְהַשְּׁכִינָה הִיא בְּחִינַת אֱמוּנָה, עַל-כֵּן נַעֲשֶׂה מִזֶּה בְּחִינַת גְּשָׁמִים, שֶׁהֵם בְּחִינַת אֱמוּנָה, כְּמוֹ שֶׁאָמַר רַבֵּנוּ בְּמָקוֹם אַחֵר (סִימָן ז). וְעַל-כֵּן בַּחֹרֶף, שֶׁעִקַּר לִמּוּד הַתּוֹרָה בַּלַּיְלָה, כִּי אָז נֶאֱמַר (ערובין סה.) לָא אִיבְרֵי לֵילְיָא אֶלָּא לְגִירְסָא. וְהַלַּיְלָה הוּא בְּחִינַת אֱמוּנָה, כְּמוֹ שֶׁכָּתוּב וֶאֱמוּנָתְךָ בַּלֵּילוֹת. וְעַל-כֵּן הַלִּמּוּד שֶׁלּוֹמְדִין אָז הִיא עוֹלָה לְהַשְּׁכִינָה, שֶׁהִיא בְּחִינַת אֱמוּנָה, כִּי הַלִּמּוּד שֶׁלּוֹמְדִין בַּלַּיְלָה הוּא קָרוֹב יוֹתֵר לַעֲלוֹת אֶל הַשְּׁכִינָה הֵן מִצַּד הָאָדָם, הֵן מִצַּד הַשְּׁכִינָה, כִּבְיָכוֹל, כִּי הָאָדָם יָכוֹל לְבַטֵּל עַצְמוֹ וּלְדַבֵּק עַצְמוֹ בּוֹ יִתְבָּרַךְ יוֹתֵר בַּלַּיְלָה מִבַּיּוֹם מֵחֲמַת שֶׁאָז נָחִים הָעוֹלָם מֵרְדִיפַת הָעוֹלָם הַזֶּה, כְּמוֹ שֶׁאָמַר רַבֵּנוּ (סִימָן נב). וְגַם הַשְּׁכִינָה הִיא סְמוּכָה לְהָאָדָם הַלּוֹמֵד בַּלַּיְלָה וּמַקְשֶׁבֶת לְקוֹלוֹ, כְּמוֹ שֶׁכָּתוּב (אֵיכָה ב) קוּמִי רֹנִּי בַּלַּיְלָה לְרֹאשׁ אַשְׁמוּרוֹת שִׁפְכִי כַּמַּיִם לִבֵּךְ נוֹכַח פְּנֵי ה'. 'נוֹכַח פְּנֵי ה'' דַּיְקָא, כִּי הַשְּׁכִינָה קְרוֹבָה אֵלָיו וְהוּא נוֹכַח פְּנֵי ה' מַמָּשׁ, כִּי בַּלַּיְלָה הַשְּׁכִינָה הִיא בָּעוֹלָמוֹת הַתַּחְתּוֹנִים. וְאָז כִּבְיָכוֹל וְלֹא מָצְאָה הַיּוֹנָה מָנוֹחַ וְכוּ'. וְעִקַּר מְנוּחָתָהּ אֵצֶל הָאָדָם הַלּוֹמֵד אָז בִּבְחִינַת גַּם צִפּוֹר מָצְאָה בַּיִת, כְּמוֹ שֶׁכָּתוּב בַּתִּקּוּנִים. וְעַל-כֵּן בַּחֹרֶף שֶׁהַלִּמּוּד בַּלַּיְלָה וְהִיא עוֹלָה לְהַשְּׁכִינָה, שֶׁהִיא בְּחִינַת אֱמוּנָה כַּנַּ\"ל, עַל-כֵּן נַעֲשֶׂה מִזֶּה בְּחִינַת גְּשָׁמִים כַּנַּ\"ל, וְעַל-כֵּן אוֹמְרִים אָז בַּתְּפִלָּה מוֹרִיד הַגֶּשֶׁם, אֲבָל בַּקַּיִץ שֶׁעִקַּר הַלִּמּוּד בַּיּוֹם, כִּי אָז נֶאֱמַר לָא אִיבְרֵי לֵילְיָא אֶלָּא לְשִׁנְתָּא. וּבַיּוֹם לָאו כָּל אָדָם זוֹכֶה שֶׁיִּהְיֶה לִמּוּדוֹ עוֹלֶה לְהַשְּׁכִינָה, כִּי אָז אֵין הָאָדָם יָכוֹל לְבַטֵּל עַצְמוֹ כָּל-כָּךְ מֵחֲמַת טִרְדַּת הָעוֹלָם, וְגַם הַשְּׁכִינָה אָז בָּעוֹלָמוֹת הָעֶלְיוֹנִים, עַל-כֵּן רֹב הַלִּמּוּד שֶׁל הַיָּמִים נַעֲשֶׂה מֵהֶם בְּחִינַת טַל כַּנַּ\"ל, שֶׁזֶּה נַעֲשֶׂה מֵהַלִּמּוּד שֶׁל יוֹם דַּיְקָא, עַל-יְדֵי שֶׁמַּכִּין עָלָיו אוֹתָן הַיְדוּעִים הַיּוֹצְאִין בַּלַּיְלָה כַּנַּ\"ל. וְעַל-כֵּן אוֹמְרִים בַּקַּיִץ מוֹרִיד הַטָּל כַּנַּ\"ל, וְעַל-כֵּן אִם לֹא אָמַר טַל, אֵין מַחֲזִירִין אוֹתוֹ, כִּי טַל אֵינוֹ נֶעֱצָר, כִּי זֶה נַעֲשֶׂה עַל כָּל פָּנִים, כִּי מִכָּל הַלִּמּוּדִים נַעֲשֶׂה עַל כָּל פָּנִים טַל כַּנַּ\"ל, אֲבָל אִם לֹא אָמַר גֶּשֶׁם, מַחֲזִירִין אוֹתוֹ, כִּי הַגְּשָׁמִים יְכוֹלִין לִהְיוֹת נֶעֱצָרִין חַס וְשָׁלוֹם, כְּשֶׁאֵין הַלִּמּוּד כַּהֹגֶן וְאֵינוֹ בִּבְחִינַת אֱמוּנָה שֶׁיַּעֲלֶה לְהַשְּׁכִינָה כַּנַּ\"ל. וְעַל-כֵּן מֵחֲמַת שֶׁהוּא נֶעֱצָר לִפְעָמִים וְאֵינוֹ נַעֲשֶׂה עַל כָּל פָּנִים, עַל-כֵּן צָרִיךְ לְהַזְכִּירוֹ כְּדֵי לְעוֹרְרוֹ, כְּמוֹ שֶׁפֵּרְשׁוּ רַבּוֹתֵינוּ זַ\"ל. וְעַל-כֵּן אוֹמְרִים טַל וְגֶשֶׁם בִּבְרָכָה שְׁנִיָּה, כִּי אָז נַעֲשֶׂה הַיָּמִין וְהַשְּׂמֹאל שֶׁל הַשְּׁכִינָה, כַּמּוּבָא, וְאָז יְכוֹלִין לְהַמְשִׁיךְ טַל וְגֶשֶׁם שֶׁנַּעֲשֶׂה מֵהַלִּמּוּד הַתּוֹרָה שֶׁיֵּשׁ בָּהֶם גַּם-כֵּן יָמִין וּשְׂמֹאל כַּנַּ\"ל.:",
    "וְעַל-כֵּן מַתְחִילִין לוֹמַר גֶּשֶׁם בִּשְׁמִינִי עֲצֶרֶת, כִּי אָז מִתְוַעֲדִין יַחַד עִם הַשְּׁכִינָה, כְּמוֹ שֶׁאָמְרוּ (מ\"ר שה\"ש ז) בְּבַקָּשָׁה מִכֶּם עִכְּבוּ עִמִּי עוֹד יוֹם אֶחָד, קָשָׁה עָלַי פְּרֵידַתְכֶם, וְכַמּוּבָא בַּסְּפָרִים (רַשִׁ\"י וַיִּקְרָא כב, וּבַמִּדְבָּר כט). וּבְמוּסָף שֶׁל יוֹם טוֹב הָרִאשׁוֹן שֶׁל פֶּסַח מַתְחִילִין לוֹמַר טַל, כִּי בְּלֵיל הָרִאשׁוֹן שֶׁל פֶּסַח הוּא מֹחִין דְּגַדְלוּת וְאַחַר כָּךְ חוֹזְרִין לְקַטְנוּת הַמֹּחִין בְּחִינַת סְפִירָה שֶׁמַּתְחִילִין לִמְנוֹת וּלְטַהֵר, כִּי מִתְּחִלָּה הֵרִימָן שֶׁלֹּא כְּסֵדֶר וְאַחַר-כָּךְ חָזְרוּ לֵילֵךְ כְּסֵדֶר, כַּמּוּבָא בַּסְּפָרִים. וְעַל-כֵּן בְּמִנְחָה שֶׁל יוֹם טוֹב הָרִאשׁוֹן, שֶׁאָז מַתְחִיל לְהִתְעוֹרֵר בְּחִינַת הַלַּיְלָה הַשְּׁנִיָּה שֶׁל פֶּסַח, שֶׁאָז הוּא בְּחִינַת הִתְרַחֲקוּת וְעַל-כֵּן מַתְחִילִין אָז טַל כַּנַּ\"ל, כִּי כֵּן נִפְסַק הַדִּין בַּשֻּׁלְחָן-עָרוּךְ וְאֵין פּוֹסְקִין גֶּשֶׁם עַד הַמִּנְחָה רַק שֶׁבְּמוּסָף מוֹדִיעַ הַשְּׁלִיחַ צִבּוּר בִּתְפִלָּתוֹ שֶׁבְּקוֹל רָם שֶׁלֹּא לוֹמַר גֶּשֶׁם עוֹד כִּי אִם טַל. וְזֶה שֶׁאָמְרוּ רַבּוֹתֵינוּ זַ\"ל:",
    " לֹא אִיבְרֵי לֵילְיָא אֶלָּא לְשִׁינְתָּא. וְזֶה קָאֵי עַל הַקַּיִץ, וְאָז עִקַּר לִמּוּד הַתּוֹרָה בַּיּוֹם, עַל-כֵּן צָרִיךְ בַּלַּיְלָה דַּיְקָא לִישֹׁן, כְּדֵי לְקַבֵּל וְלִשְׁאֹב מֵהָאֲוִיר, לְקַבֵּל הַתּוֹרוֹת שֶׁנִּתְפַּזְּרוּ לְשָׁם:"
  ],
  "Likutei Halakhot%2C Orach Chaim%2C Laws of Priestly Blessings.": [
    "אֵין מְבָרְכִין אֶלָּא בִּלְשׁוֹן הַקֹּדֶשׁ וּבַעֲמִידָה וּבִנְשִׂיאַת כַּפַּיִם וּבְקוֹל רָם:",
    "כִּי הַבְּרָכוֹת מְסוּרוֹת לַכֹּהֲנִים, כִּי הֵם בְּחִינַת שׁוֹמְרֵי הַבְּרִית, כְּמוֹ שֶׁכָּתוּב (דְּבָרִים לג) יוֹרוּ מִשְׁפָּטֶיךָ לְיַעֲקֹב וְכוּ' וּבְרִיתְךָ יִנְצֹרוּ. וּבְנֵי לֵוִי לֹא טָעוּ בָּעֵגֶל, שֶׁהָיָה בְּחִינַת פְּגַם הַבְּרִית, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה:",
    " לֹא עָבְדוּ יִשְׂרָאֵל עֲבוֹדָה זָרָה אֶלָּא כְּדֵי לְהַתִּיר לָהֶם עֲרָיוֹת בְּפַרְהֶסְיָא. כִּי כָּל הַתַּאֲוֹת, וּבִפְרָט תַּאֲוַת נִאוּף, שֶׁהוּא הָרָע הַכּוֹלֵל שֶׁל כָּל הַתַּאֲווֹת הֵם בָּאִים מִשְּׁבִירַת כְּלִי הַחֶסֶד כַּיָּדוּעַ שֶׁמִּזֶּה נִתְהַוֶּה הַתַּאֲוֹת שֶׁבָּאִים מֵאַהֲבוֹת הַנְּפוּלוֹת. וְהַכֹּהֵן הוּא בְּחִינַת אִישׁ חֶסֶד שֶׁהוּא בְּחִינַת שְׁלֵמוּת הָאַהֲבוֹת הָעֶלְיוֹנוֹת, כְּמוֹ שֶׁאָמַר רַבֵּנוּ כָּל זֶה עַל פָּסוּק חֶרְפָּה שָׁבְרָה לִבִּי (בְּסִימָן לד), עַיֵּן שָׁם. וּמֵחֲמַת שֶׁהֵם בִּבְחִינַת תִּקּוּן הַבְּרִית עַל-יְדֵי זֶה הֵם יְכוֹלִין לְהַמְשִׁיךְ הַבְּרָכוֹת, כִּי כְּלֵיהֶם שָׁלֵם הֵפֶךְ בִּלְעָם הָרָשָׁע שֶׁרָצָה לְהַמְשִׁיךְ קְלָלָה עַל-יְדֵי קִלְקוּל הַכְּלִי מֵחֲמַת שֶׁהָיָה מְשֻׁקָּע מְאֹד בְּתַאֲוָה זוֹ, כְּמוֹ שֶׁאָמַר רַבֵּנוּ עַל פָּסוּק:",
    " בִּקְרֹב עָלַי מְרֵעִים (בְּסִימָן לו לִקּוּטֵי חֵלֶק א). וְעַל-כֵּן נֶהֱרַג בִּלְעָם עַל-יְדֵי פִּינְחָס דַּוְקָא, כִּי פִּינְחָס הָיָה בְּחִינַת תִּקּוּן הַבְּרִית וְעַל-יְדֵי זֶה זָכָה לַכְּהֻנָּה עַל-יְדֵי שֶׁקִּנֵּא קִנְאַת ה' צְבָאוֹת עַל פְּגַם הַבְּרִית, עַל-כֵּן מֵעַל יָדוֹ דַּיְקָא נֶהֱרַג בִּלְעָם שֶׁהָיָה הַפְכּוֹ מַמָּשׁ כַּנַּ\"ל.:",
    "וְעַל-כֵּן סָמְכוּ רַבּוֹתֵינוּ זִכְרוֹנָם לִבְרָכָה בִּרְכַּת כֹּהֲנִים לַתְּפִלָּה, כִּי הוּא גַּם כֵּן בְּחִינַת תִּקּוּן הַבְּרִית, בְּחִינַת חַ\"י בִּרְכָאִין, כְּמוֹ שֶׁאָמַר רַבֵּנוּ כַּמָּה פְּעָמִים.:",
    "וְעַל-כֵּן צָרִיךְ לְבָרֵךְ בִּלְשׁוֹן הַקֹּדֶשׁ דַּוְקָא, כִּי שְׁמִירַת הַבְּרִית תָּלוּי בִּשְׁלֵמוּת לְשׁוֹן הַקֹּדֶשׁ שֶׁעַל-יְדֵי לְשׁוֹן הַקֹּדֶשׁ מַכְנִיעִין תַּאֲוַת נִאוּף שֶׁהוּא הָרָע הַכּוֹלֵל שֶׁל כָּל הַשִּׁבְעִים לְשׁוֹנוֹת כְּמוֹ שֶׁאָמַר רַבֵּנוּ עַל פָּסוּק תְּפִלָּה לַחֲבַקּוּק הַנָּבִיא (סִימָן יט לִקּוּטֵי חֵלֶק א), עַיֵּן שָׁם. וְעַל-כֵּן מְבָרְכִין בְּקוֹל רָם שֶׁהוּא בְּחִינַת תִּקּוּן הַדַּעַת, שֶׁהוּא תִּקּוּן הַבְּרִית כְּמוֹ שֶׁאָמַר רַבֵּנוּ (לקו\"מ סימן כ) שֶׁמֵּחֲמַת זֶה אוֹמְרִים אֶת הַהַגָּדָה בְּקוֹל רָם, כִּי הַהַגָּדָה הוּא תִּקּוּן הַבְּרִית, עַיֵּן שָׁם. וְעַל-כֵּן הוּא בַּעֲמִידָה שֶׁהוּא בְּחִינַת סִטְרָא דִּדְכוּרָא, הֵפֶךְ בִּלְעָם הָרָשָׁע שֶׁהָיָה נוֹפֵל מֵחֲמַת שֶׁהָיָה עָרֵל, כְּמוֹ שֶׁפֵּרֵשׁ רַשִׁ\"י זִכְרוֹנוֹ לִבְרָכָה.:",
    "וְזֶה פֵּרוּשׁ 'כֹּה תְבָרְכוּ' וְדָרְשׁוּ רַבּוֹתֵינוּ זִכְרוֹנָם לִבְרָכָה (סוֹטָה לח) מִזֶּה שֶׁצָּרִיךְ לְבָרֵךְ בִּלְשׁוֹן הַקֹּדֶשׁ, כִּי כֹּה הוּא בְּחִינַת הַשְּׁכִינָה שֶׁהִיא בְּחִינַת מַלְכוּת שֶׁהִיא בְּחִינַת שְׁלֵמוּת לְשׁוֹן הַקֹּדֶשׁ. וְעִקַּר בִּרְכַּת כֹּהֲנִים לְתַקֵּן הַכְּלִי שֶׁל יִשְׂרָאֵל עַל-יְדֵי בְּחִינַת תִּקּוּן הַבְּרִית כְּדֵי שֶׁיִּהְיוּ רְאוּיִים לְקַבֵּל בְּרָכוֹת. וְזֶה שֶׁכָּתוּב (בַּמִּדְבָּר ו) \"וְשָׂמוּ אֶת שְׁמִי עַל בְּנֵי יִשְׂרָאֵל\". כִּי הַשֵּׁם הוּא הַנֶּפֶשׁ וְהוּא הַכְּלִי שֶׁל הַחִיּוּת, כַּמּוּבָא בְּדִבְרֵי רַבֵּנוּ (סִימָן נו). וְהַכֹּהֲנִים עַל-יְדֵי בִּרְכָתָם הֵם מַשְׁלִימִין הַכְּלִי שֶׁל יִשְׂרָאֵל שֶׁהוּא הַשֵּׁם וְהַנֶּפֶשׁ בְּחִינַת \"וְשָׂמוּ אֶת שְׁמִי וְכוּ'\" כַּנַּ\"ל וְעַל-יְדֵי זֶה (שָׁם) \"וַאֲנִי אֲבָרֲכֵם\", כִּי מִמֵּילָא תָּחוּל הַבְּרָכָה עֲלֵיהֶם עַל-יְדֵי שֶׁיִּהְיוּ כֵּלִים רְאוּיִים לְקַבֵּל כַּנַּ\"ל.:",
    "וְזֶה פֵּרוּשׁ הַבְּרָכָה:",
    " \"יְבָרֶכְךָ ה'\" – בְּמָמוֹן, \"וְיִשְׁמְרֶךָ\"-מִן הַמַּזִּיקִין (בְּמִדְרָשׁ רַבָּה פֶּרֶק יא). כִּי הַמָּמוֹן הוּא שְׁמִירַת הַנֶּפֶשׁ, כְּמוֹ שֶׁאָמַר רַבֵּנוּ (בְּסִימָן נט בְּלִקּוּטֵי חֵלֶק א, עַיֵּן שָׁם). וְזֶהוּ 'יְבָרֶכְךָ ה',' בְּמָמוֹן, עַל-יְדֵי זֶה 'וְיִשְׁמְרֶךָ' מִן הַמַּזִּיקִין. וְכָל זֶה תָּלוּי בִּשְׁמִירַת הַבְּרִית שֶׁעַל-יְדֵי שְׁמִירַת הַבְּרִית זוֹכִין לַעֲשִׁירוּת וְעַל-יְדֵי זֶה נִשְׁמָר הַנֶּפֶשׁ.:",
    "וְזֶהוּ 'יָאֵר ה' פָּנָיו אֵלֶיךָ', הַיְנוּ בְּחִינַת אַנְפִּין נְהוֹרִין שֶׁבָּא עַל-יְדֵי תִּקּוּן הַבְּרִית, כְּמוֹ שֶׁאָמַר רַבֵּנוּ (סִימָן כג). וְזֶהוּ:",
    " \"יָאֵר ה' פָּנָיו אֵלֶיךָ\", 'פָּנָיו אֵלֶיךָ' דַּיְקָא. הַיְנוּ שֶׁתִּזְכֶּה שֶׁיִּזְדַּכֵּךְ פָּנֶיךָ עַד שֶׁיִּהְיֶה פָּנֶיךָ יָאֵר בְּךָ, הַיְנוּ שֶׁיִּתְרָאֶה פָּנָיו בְּפָנֶיךָ בִּבְחִינַת פָּנִים בְּפָנִים, כְּמוֹ שֶׁאָמַר רַבֵּנוּ (סִימָן יט).:",
    "וְזֶהוּ, \"יִשָּׂא ה' פָּנָיו אֵלֶיךָ\", זֶה בְּחִינַת תִּקּוּן תַּאֲוַת אֲכִילָה שֶׁעַל-יְדֵי זֶה זוֹכִין לִנְשִׂיאַת פָּנִים בִּבְחִינַת (בְּרָכוֹת כ) וְכִי לֹא אֶשָּׂא פָּנִים לְיִשְׂרָאֵל שֶׁהֵם מְדַקְדְּקִין עַל עַצְמָן מִכַּזַּיִת וְעַד כַּבֵּיצָה, כְּמוֹ שֶׁאָמַר רַבֵּנוּ (סִימָן מז). כִּי עַל-יְדֵי שְׁמִירַת הַבְּרִית שֶׁבָּא עַל-יְדֵי שְׁלֵמוּת לְשׁוֹן הַקֹּדֶשׁ זוֹכִין שֶׁיִּהְיֶה כָּל אֲכִילָתוֹ מֵהִתְנוֹצְצוּת הָאוֹר שֶׁל כֹּחַ מַעֲשֵׂה בְּרֵאשִׁית, כְּמוֹ שֶׁאָמַר רַבֵּנוּ (סִימָן יט) שֶׁזֶּהוּ תִּקּוּן הָאֲכִילָה. וְזֶהוּ:",
    " \"וְיָשֵׂם לְךָ שָׁלוֹם\", כִּי עַל-יְדֵי כָּל זֶה זוֹכִין לְשָׁלוֹם, כִּי עַל-יְדֵי שְׁמִירַת הַבְּרִית זוֹכִין לְשָׁלוֹם בְּחִינַת (בַּמִּדְבָּר כה) הִנְנִי נֹתֵן לוֹ אֶת בְּרִיתִי שָׁלוֹם. הֵפֶךְ הַחֲרָפוֹת וּבִזְיוֹנוֹת שֶׁמְּחָרְפִין אֶת הָאָדָם עַל-יְדֵי פְּגַם הַבְּרִית בְּחִינַת חֶרְפָּה שָׁבְרָה לִבִּי הַנַּ\"ל. וְכֵן עַל-יְדֵי תִּקּוּן תַּאֲוַת אֲכִילָה זוֹכִין לְשָׁלוֹם כְּמוֹ שֶׁאָמַר רַבֵּנוּ (בְּסִימָן לט):",
    "וְזֶהוּ שֶׁאָנוּ נוֹהֲגִין בְּחוּץ לָאָרֶץ שֶׁלֹּא לְבָרֵךְ בִּרְכַּת כֹּהֲנִים כִּי אִם בְּיוֹם טוֹב, כִּי בְּחוּץ לָאָרֶץ נְתוּנִים תַּחַת שָׂרֵי הַשִּׁבְעִים אֻמּוֹת, עַל-כֵּן אֵין בָּהֶם כֹּחַ לְהַכְנִיעַ אוֹתָם עַל-יְדֵי בִּרְכַּת כֹּהֲנִים שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ כִּי אִם בְּיוֹם טוֹב שֶׁאָז מְתַקְּנִין הַמַּלְכוּת דִּקְדֻשָּׁה וּמַכְנִיעִין מַלְכוּת הָרִשְׁעָה שֶׁל הָאֻמּוֹת כְּמוֹ שֶׁאָמַר רַבֵּנוּ עַל פָּסוּק וַיְשַׁסֵּף שְׁמוּאֵל אֶת אֲגָג (בְּסִימָן קלה לִקּוּטֵי חֵלֶק א). עַל-כֵּן אָז הַלְּשׁוֹן הַקֹּדֶשׁ שֶׁהוּא בְּחִינַת מַלְכוּת דִּקְדֻשָּׁה הַנַּ\"ל יֵשׁ לָהּ כֹּחַ לְהַכְנִיעַ אֶת הָרָע שֶׁל הַשִּׁבְעִים אֻמּוֹת, עַל-כֵּן מְבָרְכִין אָז דַּוְקָא בִּרְכַּת הַכֹּהֲנִים כַּנַּ\"ל. וְזֶה שֶׁאָנוּ אוֹמְרִים בַּקִּדּוּשׁ שֶׁל יוֹם טוֹב:",
    " אֲשֶׁר בָּחַר בָּנוּ מִכָּל עָם וְרוֹמְמָנוּ מִכָּל לָשׁוֹן כַּנַּ\"ל, כִּי אָז אָנוּ מְרוֹמָמִים מִכָּל הַלְּשׁוֹנוֹת, כִּי נִתְעַלֶּה הַלְּשׁוֹן הַקֹּדֶשׁ שֶׁהוּא בְּחִינַת מַלְכוּת דִּקְדֻשָּׁה, וְנִכְנָעִין וְנוֹפְלִין הַשִּׁבְעִים לְשׁוֹנוֹת שֶׁהוּא מַלְכוּת הָרִשְׁעָה.:",
    "וְעַל-כֵּן בְּשַׁבָּת אֵין נוֹשְׂאִין כַּפֵּיהֶם אַף שֶׁשַּׁבָּת קְדֻשָּׁתוֹ מְעֻלָּה, כִּי אַדְּרַבָּא, מֵחֲמַת זֶה אֵין מְבָרְכִין אָז. כִּי עִקַּר שְׁלֵמוּת לְשׁוֹן הַקֹּדֶשׁ עַל-יְדֵי לְשׁוֹן תַּרְגּוּם עַל-יְדֵי שֶׁמַּעֲלִין הַטּוֹב שֶׁבַּתַּרְגּוּם. וְעַל-כֵּן בְּיוֹם טוֹב שֶׁעֲדַיִן יֵשׁ אֲחִיזָה וּשְׁלִיטָה לְהָאֻמּוֹת רַק שֶׁמַּכְנִיעִין אוֹתָם עַל-יְדֵי קְדֻשַּׁת יוֹם טוֹב, עַל-כֵּן שַׁיָּךְ אָז שְׁלֵמוּת לְשׁוֹן הַקֹּדֶשׁ וְעַל-כֵּן יֵשׁ אָז נְשִׂיאַת כַּפַּיִם. אֲבָל בְּשַׁבָּת שֶׁהוּא בִּטּוּל הָרָע וּשְׁבִיתָתוֹ לְגַמְרֵי, כִּי הַטּוֹב שֶׁבַּתַּרְגּוּם נִתְעַלֶּה לִלְשׁוֹן הַקֹּדֶשׁ וְהָרַע נִתְבַּטֵּל, וְזֶה נַעֲשָׂה כְּבָר בְּעֶרֶב שַׁבָּת עַל-יְדֵי רְחִיצַת חַמִּין, אֲבָל בְּשַׁבָּת אֵיךְ שַׁיָּךְ כָּל זֶה, כִּי שַׁבָּת כֻּלּוֹ קֹדֶשׁ וְאֵין שַׁיָּךְ לְהַזְכִּיר שֵׁם שֶׁל הָרָע שֶׁל הַשִּׁבְעִים אֻמּוֹת כְּלָל. וְעַל-כֵּן אֵין אָנוּ נוֹשְׂאִין כַּפַּיִם בְּשַׁבָּת, כִּי אֵין שַׁיָּךְ אָז לְהַכְנִיע הָרָע שֶׁל הָאֻמּוֹת, כִּי כְּבָר נִתְבַּטֵּל בְּעֶרֶב שַׁבָּת כַּנַּ\"ל וְשַׁבָּת הוּא שְׁבִיתָה לְגַמְרֵי כַּנַּ\"ל. וְזֶה שֶׁאֵין אָנוּ זוֹכְרִין כְּלָל בַּקִּדּוּשׁ שֶׁל שַׁבָּת וְלֹא בַּתְּפִלָּה שֶׁל שַׁבָּת אֲשֶׁר בָּחַר בָּנוּ וְכוּ' וְרוֹמְמָנוּ מִכָּל לָשׁוֹן כְּמוֹ שֶׁאוֹמְרִים בְּיוֹם טוֹב, כִּי שַׁבָּת לְמַעְלָה מִזֶּה כַּנַּ\"ל.:",
    "וְעַל-כֵּן קְדֻשַּׁת יוֹם טוֹב תָּלוּי בְּיִשְׂרָאֵל עַל-יְדֵי שֶׁמְּקַדְּשִׁין הַחֹדֶשׁ, כִּי מֵחֲמַת שֶׁיֵּשׁ בּוֹ עֲדַיִן קְצַת אֲחִיזָה לְהַשִּׁבְעִים אֻמּוֹת שֶׁהוּא הַסִּטְרָא אָחֳרָא, עַל-כֵּן צְרִיכִין לַעֲשׂוֹת עֲשִׂיָּה לָזֶה לְקַדְּשׁוֹ. וְהָעִקָּר תָּלוּי בְּהַדִּבּוּר שֶׁצָּרִיךְ לוֹמַר מְקֻדָּשׁ מְקֻּדָשׁ, כִּי הַדִּבּוּר הוּא בְּחִינַת לְשׁוֹן הַקֹּדֶשׁ שֶׁעַל-יָדוֹ מַמְשִׁיכִין קְדֻשָּׁה לְהַיּוֹם טוֹב וּמַכְנִיעִין הָרָע שֶׁל הָאֻמּוֹת, אֲבָל שַׁבָּת אֵין צָרִיךְ לְכָל זֶה, כִּי שַׁבָּת קְבִיעָא וּקְיָמָא וְאָז הוּא בִּטּוּל הָרָע וּשְׁבִיתָתוֹ לְגַמְרֵי וְאֵין צָרִיךְ כְּלָל לְקַדְּשׁוֹ כִּי הוּא קָדוֹשׁ מֵאֵלָיו כַּנַּ\"ל:",
    "וְעַל-כֵּן מְבַקְּשִׁין עַל הַחֲלוֹם בִּשְׁעַת נְשִׂיאַת כַּפַּיִם, כִּי פִּתְרוֹן הַחֲלוֹם תָּלוּי בִּשְׁלֵמוּת לְשׁוֹן הַקֹּדֶשׁ שֶׁעַל-יְדֵי לְשׁוֹן הַקֹּדֶשׁ בִּשְׁלֵמוּת יְכוֹלִין לְפַשֵּׁר חַלְמִין, כְּמוֹ שֶׁכָּתַב רַבֵּנוּ שָׁם (סִימָן יט). וְעַל-כֵּן בִּשְׁעַת נְשִׂיאַת כַּפַּיִם שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל מְבַקְּשִׁין אָז עַל הַחֲלוֹם כְּדֵי לְהָפְכוֹ לְטוֹב עַל-יְדֵי הַכֹּהֲנִים, כִּי בָּהֶם תָּלוּי הַפִּתְרוֹן כַּנַּ\"ל:",
    "שַׁיָּךְ לְעֵיל:",
    "וְעַל-כֵּן צָרִיךְ לְבָרֵךְ בִּנְשִׂיאַת כַּפַּיִם, כִּי בִּרְכַּת כֹּהֲנִים הוּא כְּדֵי לְהַכְנִיע הָרָע שֶׁל הָאֻמּוֹת שֶׁהֵם כָּל הַתַּאֲוֹת כַּנַּ\"ל שֶׁזֶּה בְּחִינַת כֹּחַ הַמְדַמֶּה שֶׁבַּלֵּב שֶׁמִּתְאַוֶּה לְכָל הַתַּאֲוֹת, כַּמּוּבָא בְּדִבְרֵי רַבֵּנוּ (סִימָן נד). וְעַל-יְדֵי זֶה מַכְנִיעִין הָעַצְבוּת רוּחַ שֶׁבָּא עַל-יְדֵי הַתַּאֲוֹת שֶׁל הָאֻמּוֹת שֶׁהֵם בְּחִינַת אַנְפִּין חֲשׁוּכִין שֶׁהוּא עַצְבוּת וּמָרָה שְׁחוֹרָה. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (שַׁבָּת קלט) עַל-יְדֵי וְרָאֲךָ וְשָׂמַח בְּלִבּוֹ, זָכָה לִכְהֻנָּה, כִּי עַל-יְדֵי שִׂמְחַת הַלֵּב שֶׁעַל-יְדֵי זֶה מַכְנִיעִין כֹּחַ הַמְדַמֶּה שֶׁבַּלֵּב שֶׁהֵם אַהֲבוֹת הַנְּפוּלוֹת, שֶׁהֵם בְּחִינַת עַצְבוּת רוּחַ וּכְמוֹ שֶׁכָּתַב רַבֵּנוּ שָׁם (סִימָן נד) שֶׁעַל-יְדֵי בְּחִינַת וּשְׂמַחְתֶּם בְּכֹל מִשְׁלַח יֶדְכֶם מַכְנִיעִין כֹּחַ הַמְדַמֶּה, עַיֵּן שָׁם. עַל-יְדֵי זֶה זָכָה לִכְהֻנָּה, הַיְנוּ בְּחִינַת כֹּהֵן אִישׁ חֶסֶד שֶׁהוּא בְּחִינַת שְׁלֵמוּת הָאַהֲבוֹת הָעֶלְיוֹנוֹת כַּנַּ\"ל. וְעִקַּר הַפָּסוּק הַזֶּה נֶאֱמַר שָׁם עַל שֶׁלֹּא יִתְקַנֵּא אַהֲרֹן בִּגְדֻלָּתוֹ שֶׁל משֶׁה, כְּמוֹ שֶׁכָּתוּב (שְׁמוֹת ד) הִנֵּה הוּא יֹצֵא לִקְרָאתֶךָ וְרָאֲךָ וְכוּ', כִּי זֶה שַׁיָּךְ לָזֶה, כְּלוֹמַר לֹא דַּי שֶׁלֹּא יִתְקַנֵּא בִּגְדֻלָּתְךָ, שֶׁזֶּה בְּחִינַת רַע עַיִן, כִּי אִם אֲפִלּוּ מִכֹּחַ הַמְדַמֶּה יִהְיֶה נִשְׁמָר אַהֲרֹן. אַדְּרַבָּא וְרָאֲךָ וְשָׂמַח בְּלִבּוֹ שֶׁזֶּה הֵפֶךְ כֹּחַ הַמְדַמֶּה כַּנַּ\"ל, עַיֵּן שָׁם כָּל זֶה הֵיטֵב בַּמַּאֲמָר הַמַּתְחִיל וַיְהִי מִקֵּץ (בְּסִימָן נד). וְעַל-כֵּן עַל-יְדֵי בִּרְכַּת הַכֹּהֲנִים שֶׁמַּכְנִיעִין הַמְדַמֶּה שֶׁבַּלֵּב שֶׁהוּא בְּחִינַת עַצְבוּת רוּחַ עַל-יְדֵי זֶה נֶחְלָלִין הָאֵבָרִים וְנַעֲשֶׂה בְּחִינַת נִשָּׂא לְבָבֵנוּ אֶל כַּפָּיִם אֶל אֵל בַּשָּׁמָיִם, בְּחִינַת כִּי אֶשָּׂא אֶל שָׁמַיִם יָדִי. וְזֶה בְּחִינַת נְשִׂיאַת כַּפַּיִם, (עַיֵּן בַּמַּאֲמָר הַמַּתְחִיל וּבְיוֹם הַבִּכּוּרִים בְּסִימָן נו):"
  ],
  "Likutei Halakhot%2C Orach Chaim%2C Laws of Tachanun.": [
    "הִלְכוֹת נְפִילַת אַפַּיִם וּקְדֻשָּׁה דְּסִידְרָא:",
    " לְאַחַר הַתְּפִלָּה נוֹפְלִין עַל פְּנֵיהֶם שֶׁהוּא בְּחִינַת הַעֲלָאַת מִיַּיִן נוּקְבִין שֶׁנַּעֲשֶׂה עַל-יְדֵי הִשְׁתּוֹקְקוּת וְכִסּוּפִין דִּקְדֻשָּׁה בִּמְסִירַת נֶפֶשׁ שֶׁזֶּה בְּחִינַת נְפִילַת אַפַּיִם כְּמוֹ שֶׁכָּתַב רַבֵּנוּ בְּפֵרוּשׁ בַּמַּאֲמָר הַמַּתְחִיל זִוּוּגָן שֶׁל אוֹתִיּוֹת וְכוּ' (בְּסִימָן לא לִקּוּטֵי חֵלֶק א) וְעַל-יְדֵי זֶה אָנוּ מְצַיְּרִין הָאוֹתִיּוֹת וְנַעֲשִׂין כְּלִי לְקַבֵּל טוֹב וּבָזֶה אָנוּ גּוֹמְרִין לְתַקֵּן הַהַשְׁפָּעָה שֶׁנִּמְשֶׁכֶת בַּתְּפִלָּה שֶׁתִּהְיֶה שֶׁפַע טוֹבָה וּבְרָכָה עַל-יְדֵי כִּסּוּפִין שֶׁל נְפִילַת אַפַּיִם, כִּי הָעִקָּר תָּלוּי בַּכִּסּוּפִין אִם הֵם דִּקְדֻשָּׁה מְצַיְּרִין הָאוֹתִיּוֹת וְעוֹשִׂין אוֹתוֹ כְּלִי לְקַבֵּל טוֹב כַּמְבֹאָר שָׁם וְעַל-כֵּן אֵין אוֹמְרִים תַּחֲנוּן וְאֵין נוֹפְלִין עַל פְּנֵיהֶם בְּכָל יוֹם שֶׁיֵּשׁ בּוֹ אֵיזֶה תּוֹסֶפֶת קְדֻשָּׁה, כִּי כְּשֶׁיֵּשׁ בּוֹ תּוֹסֶפֶת קְדֻשָּׁה יֵשׁ בְּחִינַת תּוֹסֶפֶת נֶפֶשׁ יְתֵרָה כְּמוֹ בְּשַׁבָּת, רַק שֶׁבְּשַׁבָּת שֶׁקְּדֻשָּׁתוֹ גְּדוֹלָה יֵשׁ בּוֹ נֶפֶשׁ יְתֵרָה מַמָּשׁ וּבִשְׁאָר הַיָּמִים שֶׁיֵּשׁ בָּהֶם קְצָת תּוֹסֶפֶת קְדֻשָּׁה יֵשׁ בָּהֶם בְּחִינוֹת וְנִיצוֹצוֹת נֶפֶשׁ יְתֵרָה וּכְשֶׁיֵּשׁ בְּחִינַת נֶפֶשׁ יְתֵרָה אֵין צָרִיךְ לִפֹּל עַל פְּנֵיהֶם שֶׁעַל-יְדֵי זֶה מְחַדְּשִׁין הַנֶּפֶשׁ, וּבָזֶה מְצַיְּרִין הַשֶּׁפַע, כַּמְבֹאָר שָׁם, כִּי כְּבָר נִתְחַדֵּשׁ נַפְשׁוֹ וְנִתּוֹסֵף קְדֻשָּׁה בְּנַפְשׁוֹ בִּכְנִיסַת הַיּוֹם שֶׁזָּכָה לִבְחִינַת נֶפֶשׁ יְתֵרָה עַל-יְדֵי הַכִּסּוּפִין דִּקְדֻשָּׁה שֶׁהֵם בְּחִינַת כֵּיוָן שֶׁשַּׁבָּת וַי אָבְדָה נֶפֶשׁ שֶׁזֶּה בְּחִינַת כִּסּוּפִין דִּקְדֻשָּׁה שֶׁעַל-יְדֵי זֶה בְּעַצְמוֹ נַעֲשֶׂה הַנֶּפֶשׁ וְעַל-כֵּן אֵין צָרִיךְ עוֹד לִפֹּל עַל פָּנָיו שֶׁהוּא גַּם כֵּן בְּחִינַת כִּסּוּפִין כַּנַּ\"ל, עַיֵּן שָׁם בַּמַּאֲמָר הַנַּ\"ל הֵיטֵב:",
    "וְעַל-כֵּן אוֹמְרִים אַחַר כָּךְ קְדֻשָּׁה דְּסִידְרָא כְּדֵי לְהַמְשִׁיךְ קְדֻשָּׁה עַל עַצְמֵנוּ כְּדֵי שֶׁנִּהְיֶה כֵּלִים רְאוּיִים לְקַבֵּל טוֹב וְעַל-כֵּן אוֹמְרִים הַקְּדֻשָּׁה בִּלְשׁוֹן הַקֹּדֶשׁ וּבִלְשׁוֹן תַּרְגּוּם כְּדֵי לְהַשְׁלִים הַלְּשׁוֹן הַקֹּדֶשׁ עַל-יְדֵי לְשׁוֹן תַּרְגּוּם שֶׁזֶּה בְּחִינַת שְׁלֵמוּת לְשׁוֹן הַקֹּדֶשׁ שֶׁעִקַּר הַקְּדֻשָּׁה, עַל-יְדֵי שְׁלֵמוּת לְשׁוֹן הַקֹּדֶשׁ שֶׁעַל יָדוֹ זוֹכִין לִשְׁמִירַת הַבְּרִית שֶׁהוּא עִקַּר הַקְּדֻשָּׁה כִּי כָּל מָקוֹם שֶׁאַתָּה מוֹצֵא גֶּדֶר עֶרְוָה אַתָּה מוֹצֵא קְדֻשָּׁה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (וַיִּקְרָא רַבָּה כד) וְעַל-יְדֵי קְדֻשָּׁה זוֹ שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ בְּחִינַת שְׁמִירַת הַבְּרִית עַל-יְדֵי זֶה עוֹשִׂין כֵּלִים קְדוֹשִׁים לְהַמְשִׁיךְ הַשֶּׁפַע לְמַטָּה, כִּי עִקַּר תִּקּוּן הַכֵּלִים שֶׁיְּקַבְּלוּ טוֹב הוּא עַל-יְדֵי שְׁמִירַת הַבְּרִית כַּנַּ\"ל:",
    "וְכֵן שְׁאָר הַפְּסוּקִים שֶׁל 'וּבָא לְצִיּוֹן' כֻּלָּם הֵם הִשְׁתּוֹקְקוּת וְכִסּוּפִין אַחַר הַשֵּׁם יִתְבָּרַךְ הַכֹּל כְּדֵי לְתַקֵּן וּלְצַיֵּר הַכֵּלִים לְטוֹב לְהַמְשִׁיךְ הַשֶּׁפַע טוֹבָה וּבְרָכָה, כִּי אָז הוּא הַמְשָׁכַת הַשֶּׁפַע לְמַטָּה כַּמּוּבָא:",
    "וְעַל-כֵּן בְּשַׁבָּת וְיוֹם טוֹב אֵין אוֹמְרִים קְדֻשָּׁה דְּסִידְרָא בְּשַׁחֲרִית כִּי אִם בְּמִנְחָה, כִּי בַּחֹל אֵין נִמְשָׁךְ הַשֶּׁפַע כִּי אִם בִּשְׁעַת הַתְּפִלָּה וְאַחַר כָּךְ נִסְגָּר הַשַּׁעַר, אֲבָל בְּשַׁבָּת וְיוֹם טוֹב כָּל הַיּוֹם קֹדֶשׁ, כִּי הֵם עַצְמָם אוֹת וְנִמְשָׁךְ הַשֶּׁפַע כָּל הַיּוֹם וְעַל-כֵּן אֵין אוֹמְרִים קְדֻשָּׁה דְּסִידְרָא כִּי אִם בִּגְמַר הַיּוֹם שֶׁהוּא תְּפִלַּת מִנְחָה. וְכֵן בְּיוֹם הַכִּפּוּרִים שֶׁיֵּשׁ עוֹד תְּפִלָּה יְתֵרָה אֵין אוֹמְרִים כִּי אִם בַּתְּפִלָּה הָאַחֲרוֹנָה שֶׁהִיא תְּפִלַּת נְעִילָה שֶׁהוּא בִּגְמַר הַיּוֹם, כִּי בִּגְמַר הַיּוֹם אוֹמְרִים הַקְּדֻשָּׁה הַנַּ\"ל כְּדֵי לְתַקֵּן וּלְצַיֵּר הַשֶּׁפַע שֶׁנִּמְשְׁכָה כָּל הַיּוֹם שֶׁתִּהְיֶה שֶׁפַע קְדֻשָּׁה טוֹבָה וּבְרָכָה כַּנַּ\"ל:"
  ],
  "Likutei Halakhot%2C Orach Chaim%2C Laws of Sidra Kaddish.": [
    "עִנְיַן קְדֻשָּׁה דְּסִידְרָא:",
    " עִנְיַן קְדֻשָּׁה דְּסִידְרָא, שֶׁהוּא קְדֻשַּׁת וּבָא לְצִיּוֹן שֶׁאוֹמְרִים בִּלְשׁוֹן הַקֹּדֶשׁ וּבִלְשׁוֹן תַּרְגּוּם וְאָז מַמְשִׁיכִין הַשֶּׁפַע לְמַטָּה, כַּמּוּבָא בַּכַּוָּנוֹת:",
    "עַל-פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בְּמַאֲמַר \"כִּי תֵצֵא לַמִּלְחָמָה\" בְּלִקּוּטֵי תִּנְיָנָא (סִימָן פב), עַיֵּן שָׁם הֵיטֵב כָּל הַמַּאֲמָר כִּי יֵשׁ בְּחִינַת כַּסֵּדֶר וְשֶׁלֹּא כַּסֵּדֶר, בְּחִינַת א\"ב וְתַשְׁרַ\"ק, בְּחִינַת אָחוֹר וָקֶדֶם וְכוּ' וְזֶה אָדָם וְחַוָּה, כַּסֵּדֶר וְשֶׁלֹּא כַּסֵּדֶר הֲוָיָה בְּמִלּוּי אַלְפִין גִּימַטְרִיָּא מָ\"ה-אָדָם. וְחַוָּה בְּחִינַת מַלְכוּת פֶּה וְתוֹרָה שֶׁבְּעַל פֶּה וְכוּ' וְחַוָּה לְשׁוֹן דִּבּוּר וְכוּ' וְהַכְּלָל, כְּשֶׁהוֹלֵךְ לוֹ לְאָדָם שֶׁלֹּא כַּסֵּדֶר מֵחֲמַת שֶׁהוּא מְחַלֵּק בְּחִינַת מַלְכוּת לְעַצְמוֹ, הַיְנוּ שֶׁיֵּשׁ לוֹ גַּדְלוּת, בְּחִינַת אֲנָא אֶמְלֹךְ, וַאֲזַי הוֹלֵךְ לוֹ שֶׁלֹּא כַּסֵּדֶר, כִּי הוּא בְּתוֹךְ בְּחִינַת שֶׁלֹּא כַּסֵּדֶר, הַיְנוּ מַלְכוּת-חַוָּה-תַּשְׁרַ\"ק וּכְשֶׁזֹּאת הַבְּחִינַת חַוָּה, הִיא מְקֻשֶּׁרֶת לְהַקָּדוֹשׁ בָּרוּךְ הוּא, הַיְנוּ לִבְחִינַת אָדָ\"ם, אֲזַי הוֹלֵךְ לוֹ כַּסֵּדֶר, כִּי בַּאֲתַר דְּאִית דְּכָר וְכוּ' וּבְחִינַת כַּסֵּדֶר נִקְרָא יוּ\"ד וְכוּ' וּכְשֶׁמְּחַלֵּק הָאַרְבַּע בְּחִינוֹת מַלְכוּת לְעַצְמוֹ אֲזַי נַעֲשֶׂה שֶׁלֹּא כַּסֵּדֶר, דַּוָּי וְכוּ' בְּחִינַת (יְשַׁעְיָה א) וְכָל לֵבָב דַּוָּי, כִּי כְּשֶׁהוֹלֵךְ לוֹ לְאָדָם שֶׁלֹּא כַּסֵּדֶר זֶה לוֹ מַחֲלַת לֵב, כְּמוֹ שֶׁכָּתוּב \"תּוֹחֶלֶת מְמֻשָּׁכָה וְכוּ'\" וּכְשֶׁרוֹאֶה אָדָם שֶׁהוּא לוֹ שֶׁלֹּא כַּסֵּדֶר יֵדַע שֶׁיֵּשׁ לוֹ גַּדְלוּת וְכוּ', יַעֲשֶׂה תְּשׁוּבָה וְיַשְׁפִּיל אֶת עַצְמוֹ וְיִהְיֶה לוֹ בִּבְחִינַת מָ\"ה וְכוּ' וְאָז נַחֲזֹר חַוָּה לִבְחִינַת אָדָם, לִבְחִינַת מָ\"ה וְנַעֲשָׂה כַּסֵּדֶר וְכוּ' כִּי עִקַּר חִיּוּת הַמַּלְכוּת הוּא בְּחִינַת מָ\"ה, שֶׁהוּא בְּחִינַת חָכְמָה כֹּ\"חַ מָ\"ה, שֶׁהוּא הַחִיּוּת שֶׁל כָּל הַדְּבָרִים, בְּחִינַת מַה כֹּחֵנוּ מַה חַיֵּינוּ וְכוּ' כְּמוֹ שֶׁכָּתוּב (קֹהֶלֶת ז), \"הַחָכְמָה תְּחַיֶּה\" וְזֶהוּ (תְּהִלִּים כד), \"לַה' הָאָרֶץ וּמְלוֹאָהּ\". כְּשֶׁהָאָרֶץ בְּחִינַת חַוָּה-מַלְכוּת, מְקֻשֶּׁרֶת לַה', אֲזַי הִיא בְּמִלּוּאָהּ וּבִשְׁלֵמוּת וְכוּ', עַיֵּן שָׁם כָּל זֶה הֵיטֵב וְעִקַּר הַתְּשׁוּבָה בְּחֹדֶשׁ אֱלוּל, כִּי אָז פָּתַח משֶׁה דֶּרֶךְ כְּבוּשָׁה לֵילֵךְ בָּהּ, כִּי משֶׁה קָשַׁר עַצְמוֹ אֲפִלּוּ לְהַפָּחוּת שֶׁבַּפְּחוּתִים וּמָסַר נַפְשׁוֹ עֲלֵיהֶם וְכוּ' גַּם בְּכָל עֲלִיָּה וַעֲלִיָּה מָצָא שָׁם הַקָּדוֹשׁ בָּרוּךְ הוּא וְכוּ', בְּחִינַת אִם אֶסַּק שָׁמַיִם שָׁם אָתָּה וְכוּ' וְזֶה סוֹד כַּוָּנוֹת אֱלוּל וְכוּ', עַיֵּן שָׁם כָּל זֶה הֵיטֵב:"
  ],
  "Likutei Halakhot%2C Orach Chaim%2C Laws of Reading the Torah.": [
    "אֵין קוֹרִין בַּתּוֹרָה בְּפָחוֹת מֵעֲשָׂרָה פְּסוּקִים וַיְדַבֵּר עוֹלָה וְכוּ'. וְאִי סְלִיק עִנְיָנָא וְכוּ', כְּגוֹן פָּרָשַׁת עֲמָלֵק שֶׁאֵין בָּהּ אֶלָּא ט' פְּסוּקִים שַׁפִּיר דָּמִי:",
    "עַל-פִּי מַה שֶּׁכָּתַב רַבֵּנוּ נֵרוֹ יָאִיר, שֶׁצָּרִיךְ לְהַמְשִׁיךְ אֲרִיכַת יָמִים לְתוֹךְ הַמַּלְכוּת וְזֶה נַעֲשֶׂה עַל-יְדֵי עֵסֶק הַתּוֹרָה שֶׁהִיא שְׁמָא דְּקֻדְשָׁא בְּרִיךְ הוּא שֶׁעַל-יָדָהּ קוֹרִין אֶת הַחַיִּים וּמַמְשִׁיכִין לְתוֹךְ הַמִּדּוֹת וְהַכֵּלִים וְכוּ', עַיֵּן שָׁם כָּל הַמַּאֲמָר הַמַּתְחִיל, \"וּבְיוֹם הַבִּכּוּרִים\" בְּסִימָן נו לִקּוּטֵי חֵלֶק א:",
    "וְזֶה בְּחִינַת קְרִיאַת הַתּוֹרָה, כִּי אַף שֶׁעַל-יְדֵי עֵסֶק הַתּוֹרָה בְּכָל מָקוֹם מַמְשִׁיכִין אֲרִיכַת יָמִים, עִם כָּל זֶה בְּיוֹתֵר מְסֻגָּל לָזֶה קְרִיאַת הַתּוֹרָה, כִּי הַתּוֹרָה בְּעַצְמָהּ כְּמוֹ שֶׁהִיא כְּתוּבָה לְפָנֵינוּ, הִיא בְּחִינַת שְׁמָא דְּקֻדְשָׁא בְּרִיךְ הוּא שֵׁם הָעֶצֶם מַמָּשׁ וְכֵן הַפָּסוּק, \"וְהָיְתָה עִמּוֹ וְקָרָא בוֹ וְכוּ'\" נֶאֱמַר גַּם כֵּן עַל סֵפֶר הַתּוֹרָה שֶׁצָּרִיךְ הַמֶּלֶךְ לִכְתֹּב לוֹ וְעַל-כֵּן נִקְרָא בִּלְשׁוֹן קְרִיאַת הַתּוֹרָה, הַיְנוּ בְּחִינַת קְרִיאָה מַמָּשׁ, בְּחִינַת וְקָרָא בוֹ כָּל יְמֵי חַיָּיו, שֶׁעַל-יְדֵי זֶה קוֹרִין אֶת חֵי הַחַיִּים, כְּמוֹ שֶׁמְּבֹאָר שָׁם וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, כָּל הַמַּנִּיחַ סֵפֶר תּוֹרָה כְּשֶׁהִיא פְּתוּחָה וְיוֹצֵא, נִתְקַצְּרִין יָמָיו, הֵפֶךְ אֲרִיכַת יָמִים הַנַּ\"ל וְעַל-כֵּן תִּקְּנוּ קְרִיאַת הַתּוֹרָה בְּשַׁבָּת וְיוֹם טוֹב וּבְמִנְחָה בְּשַׁבָּת וּבְשֵׁנִי וּבַחֲמִישִׁי, כִּי כֻּלָּם הֵם יְמֵי רָצוֹן וְאָז נִמְשָׁךְ שֶׁפַע, עַל-כֵּן צָרִיךְ לִקְרוֹת בְּהַתּוֹרָה כְּדֵי לִקְרוֹת אֶת הַחַיִּים, שֶׁהוּא הַשֶּׁפַע, לְתוֹךְ הַמִּדּוֹת וְכֵלִים כְּדֵי שֶׁלֹּא יִהְיֶה רִבּוּי אוֹר וְכוּ', כְּמוֹ שֶׁמְּבֹאָר שָׁם וְעַל-כֵּן תִּקְּנוּ קְרִיאַת סֵפֶר תּוֹרָה בִּשְׁעַת הַתְּפִלָּה, כִּי הַתְּפִלָּה הִיא בְּחִינַת מַלְכוּת וְעַל-יְדֵי הַתְּפִלָּה מְעוֹרְרִין הַשֶּׁפַע וְצָרִיךְ לְהַמְשִׁיךְ אֲרִיכַת יָמִים לְתוֹךְ הַמַּלְכוּת, הַיְנוּ שֶׁצְּרִיכִין לְהַמְשִׁיךְ אֶת הַחַיִּים לְתוֹךְ הַמִּדּוֹת כַּנַּ\"ל וּבְכָל יוֹם נַעֲשֶׂה זֹאת עַל-יְדֵי קְדֻשָּׁה דְּסִידְרָא, שֶׁהִיא גַּם כֵּן קְרִיאַת פְּסוּקִים וְעַל יָדָם קוֹרִין אֶת הַשֶּׁפַע לְתוֹךְ הַמִּדּוֹת כַּנַּ\"ל וְעַל-כֵּן אָסוּר לָצֵאת מִבֵּית הַכְּנֶסֶת קֹדֶם קְדֻשָּׁה דְּסִידְרָא, כְּמוֹ שֶׁאָסוּר לָצֵאת בְּאֶמְצַע קְרִיאַת הַתּוֹרָה אֲבָל בְּשֵׁנִי וַחֲמִישִׁי וּשְׁאָר יָמִים קְדוֹשִׁים, שֶׁהֵם יְמֵי רָצוֹן וּמֵחֲמַת שֶׁאָז עֵת רָצוֹן וְנִתְעוֹרֵר חַיִּים וְשֶׁפַע גָּדוֹל, עַל-כֵּן אֵין מַסְפִּיק קְדֻשָּׁה דְּסִידְרָא הַנַּ\"ל וְצָרִיךְ גַּם כֵּן לִקְרוֹת בְּתוֹרָה כְּשֵׁרָה שֶׁעַל יָדָהּ עִקַּר קְרִיאַת הַחַיִּים כַּנַּ\"ל כְּדֵי לִקְרוֹת הָרָצוֹן וְהַחַיִּים וְהַשֶּׁפַע לְתוֹךְ הַמִּדּוֹת כַּנַּ\"ל, כְּדֵי לְהַמְשִׁיךְ אֲרִיכוּת יָמִים לְתוֹךְ הַמַּלְכוּת כַּנַּ\"ל וְעַל-כֵּן אֵין קוֹרִין פָּחוֹת מֵעֲשָׂרָה פְּסוּקִים כְּדֵי לְתַקֵּן הַמַּלְכוּת שֶׁהַבְּחִינָה הַקְּטַנָּה שֶׁבָּהּ הִיא בְּחִינַת עֲשָׂרָה, בְּחִינַת שָׂרֵי עֲשָׂרוֹת, כִּי יֵשׁ שָׂרֵי אֲלָפִים וְשָׂרֵי מֵאוֹת וְכוּ', כִּי הִיא כְּלוּלָה מֵעֶשֶׂר וְעֶשֶׂר מֵעֶשֶׂר וְעֶשֶׂר וְכוּ' וְהַמִּעוּט שֶׁבִּכְלָלוּת הוּא כְּלָלִיּוּת מֵעֶשֶׂר, וְעַל-כֵּן אֵין קוֹרִין פָּחוֹת מֵעֲשָׂרָה פְּסוּקִים, חוּץ מִפָּרָשַׁת עֲמָלֵק, שֶׁאַף-עַל-פִּי שֶׁאֵין בָּהּ אֶלָּא תִּשְׁעָה פְּסוּקִים וְכוּ' (כִּי מַה שֶּׁכָּתְבוּ בְּשֻׁלְחָן עָרוּךְ, כְּגוֹן פָּרָשַׁת עֲמָלֵק הוּא לָאו דַּוְקָא, כִּי בֶּאֱמֶת לֹא נִמְצָא שׁוּם קְרִיאָה בַּתּוֹרָה שֶׁל תִּשְׁעָה פְּסוּקִים, רַק פָּרָשַׁת עֲמָלֵק שֶׁקּוֹרִין בְּפוּרִים לְבָד) כִּי כְּנֶגֶד מַלְכוּת דִּקְדֻשָּׁה הוּא מַלְכוּת הָרִשְׁעָה, שֶׁהוּא מַלְכוּת הָמָן, שֶׁהוּא יוֹנֵק מֵעֲשִׁירוּת, עַיֵּן שָׁם הֵיטֵב. וְהִנֵּה מַלְכוּת עֲמָלֵק הוּא בְּחִינַת הַנָּחָשׁ שֶׁכָּרוּךְ אַחַר הַקְּדֻשָּׁה וְיוֹנֵק מֵרַגְלֵי הַקְּדֻשָּׁה וְעַל-כֵּן מִתְגַּבֵּר בַּעֲשִׁירוּת, שֶׁהִוא הַבְּחִינָה הָאַחֲרוֹנָה, בְּחִינַת רַגְלַיִן, כְּמוֹ שֶׁמְּבֹאָר בְּמָקוֹם אַחֵר. וְעַל-כֵּן אֵין בְּפָרָשַׁת עֲמָלֵק אֶלָּא תִּשְׁעָה פְּסוּקִים, כִּי אָז לֹא נִמְחֶה זִכְרוֹ לְגַמְרֵי, כְּמוֹ שֶׁכָּתוּב (שְׁמוֹת יז), \"כִּי יָד עַל כֵּ\"ס וְכוּ'\" וַעֲדַיִן יֵשׁ לוֹ קְצָת יְנִיקָה מֵרַגְלֵי הַקְּדֻשָּׁה, שֶׁהִיא בְּחִינַת הָעֲשִׁירוּת, וְעַל-כֵּן אֵין בָּהּ כִּי אִם תִּשְׁעָה פְּסוּקִים. וּבֶאֱמֶת כָּל יְנִיקָתוֹ וְהִתְגַּבְּרוּתוֹ שֶׁמִּתְגַּבֵּר עַל הַקְּדֻשָּׁה הוּא בְּחִינַת (קֹהֶלֶת ח) עֵת אֲשֶׁר שָׁלַט הָאָדָם בָּאָדָם לְרַע לוֹ, כַּמְבֹאָר בְּכַמָּה מְקוֹמוֹת וּכְמוֹ שֶׁמְּבֹאָר שָׁם, שֶׁיֵּשׁ כֹּחַ בַּמַּלְכוּת דִּקְדֻשָּׁה, שֶׁהוּא בְּחִינַת מָרְדְּכַי, לְהוֹצִיא בִּלְעוֹ מִפִּיו, בִּבְחִינַת חַיִל בָּלַע וַיְקִיאֶנּוּ, וְעוֹשֶׂה מִזֶּה תּוֹרָה, שֶׁהִיא בְּחִינַת אֵשֶׁת חַיִל, עַיֵּן שָׁם. כִּי מוֹסְרִין לוֹ בְּכַוָּנָה מַלְכוּת וּמֶמְשָׁלָה, וְהַמַּלְכוּת בַּגָּלוּת שָׁם כְּדֵי שֶׁתּוֹצִיא מִשָּׁם כָּל נִיצוֹצֵי הַקְּדֻשָּׁה שֶׁיֵּשׁ שָׁם וְזֶה בְּחִינַת כִּי יָד עַל כֵּס יָ\"הּ מִלְחָמָה לַה' בַּעֲמָלֵק, הַיְנוּ מַה שֶּׁהַכִּסֵּא חָסֵר וְכֵן הַשֵּׁם חָלוּק וְכָל זֶה מֵחֲמַת הִתְגַּבְּרוּתוֹ וְיֵשׁ לוֹ יְנִיקָה גְדוֹלָה מֵהַקְּדֻשָּׁה, זֶה בְּעַצְמוֹ מִלְחָמָה לַה' בַּעֲמָלֵק מִדֹּר דֹּר, כִּי בָּזֶה בְּעַצְמוֹ נִלְחָם ה' בַּעֲמָלֵק מִדֹּר דֹּר, כִּי בָּזֶה בְּעַצְמוֹ נִלְחָם ה' עִמּוֹ עַד שֶׁיִּמָּחֶה זִכְרוֹ לְגַמְרֵי בְּחִינַת עֵת אֲשֶׁר שָׁלַט וְכוּ' כַּנַּ\"ל וְעַל-כֵּן נִשְׁבַּע ה' שֶׁאֵין שְׁמוֹ שָׁלֵם וְאֵין כִּסְאוֹ שָׁלֵם עַד וְכוּ', כִּי כָּל זְמַן שֶׁאֵין נִמְחֶה זִכְרוֹ לְגַמְרֵי, כִּבְיָכוֹל, אֵין הַשֵּׁם וְהַכִּסֵּא שָׁלֵם עַל-יְדֵי יְנִיקָתוֹ וְהִתְגַּבְּרוּתוֹ מִשָּׁם כְּדֵי לְהוֹצִיא כָּל עֶצֶם חִיּוּתוֹ וְכָל נִיצוֹצוֹת הַקְּדֻשָּׁה מִמֶּנּוּ כְּדֵי שֶׁיִּמָּחֶה זִכְרוֹ לְגַמְרֵי עַל-יְדֵי זֶה דַּוְקָא כַּנַּ\"ל:",
    " וְזֶה רָאִינוּ בִּימֵי מָרְדְּכַי, כִּי לִכְאוֹרָה תָּמוּהַּ, כִּי לְפִי גֹּדֶל הָרִשְׁעוּת שֶׁל וַשְׁתִּי הָרְשָׁעָה, מֵאַיִן בָּא שֶׁהָמָן יִהְיֶה קָטֵיגוֹר הַגָּדוֹל עָלֶיהָ לְגֹדֶל הָרִשְׁעוּת שֶׁל הָמָן הָרָשָׁע וְהָיָה רָאוּי שֶׁיִּהְיֶה סָנֵיגוֹר גָּדוֹל עָלֶיהָ, כִּי הִיא דֻּגְמָתוֹ בְּרִשְׁעוּת אַךְ הַנִּרְאֶה שֶׁמַּחֲשֶׁבֶת הַסִּטְרָא אָחֳרָא הָיָה עַל הַסּוֹף כְּדֵי שֶׁתִּלָּקַח אֶסְתֵּר אֶל בֵּית הַמֶּלֶךְ כְּדֵי שֶׁיִּכְבְּשׁוּ הַמַּלְכוּת דִּקְדֻשָּׁה אֶצְלָם. וּבֶאֱמֶת בְּסוֹף זֶה דַּיְקָא הָיָה אֶצְלָם מַפַּלְתּוֹ וְכָל מַה שֶּׁהִתְגַּבְּרוּ כְּדֵי לְהָבִיא הַמַּלְכוּת יוֹתֵר בְּהַסְתָּרָה אֶצְלָם, שֶׁזֶּה בְּחִינַת אֶסְתֵּר שֶׁנִּלְקְחָה לְבֵית הַמַּלְכוּת, עַל-יְדֵי זֶה דַּיְקָא הָיְתָה מַפַּלְתָּם הָעֲצוּמָה כַּאֲשֶׁר נִתְגַּלְגֵּל בַּסּוֹף וּלְהֵפֶךְ מַלְכוּת דִּקְדֻשָּׁה עָלְתָה עֲלִיָּה גְּדוֹלָה מְאֹד, וְאָז הוֹצִיאָה עִמָּהּ כָּל נִיצוֹצוֹת הַקְּדֻשָּׁה שֶׁבָּלְעוּ וְעָשׂוּ מִזֶּה תּוֹרָה חֲדָשָׁה, הַיְנוּ הַמְּגִלָּה שֶׁדִּמּוּהָ רַבּוֹתֵינוּ זִכְרוֹנָם לִבְרָכָה (מְגִלָּה טז) לְהַתּוֹרָה בְּכָל דִּינֶיהָ הֵן בִּכְתִיבָה וְשִׂרְטוּטָהּ וּקְרִיאָתָהּ, כִּי אַחַר כָּךְ כְּשֶׁנִּתְהַפֵּךְ וְהוֹצִיאוּ בִּלְעוֹ מִפִּיו, בְּחִינַת חִיל בָּלַע וַיְקִיאֶנּוּ, כְּמוֹ שֶׁכָּתוּב (אֶסְתֵּר ח), \"וַתָּשֶׂם אֶסְתֵּר אֶת מָרְדֳּכַי עַל בֵּית הָמָן\" אָז נַעֲשֶׂה מִכָּל זֶה תּוֹרָה, הַיְנוּ הַמְּגִלָּה שֶׁנַּעֲשֵׂית מֵהַמַּעֲשֶׂה הַזֹּאת וְעַל-כֵּן בְּפוּרִים קוֹרִין אָז פָּרָשַׁת עֲמָלֵק אַף שֶׁאֵין בָּהּ אֶלָּא תִּשְׁעָה פְּסוּקִים, כִּי, אַדְּרַבָּא, עַל-יְדֵי זֶה הָיְתָה מַפַּלְתּוֹ כַּנַּ\"ל וְזֶה הַחִסָּרוֹן אָנוּ מַשְׁלִימִין בִּקְרִיאַת הַמְּגִלָּה שֶׁקּוֹרִין אַחַר כָּךְ שֶׁהִיא נַעֲשֵׂית מִבְּחִינָה זוֹ כַּנַּ\"ל וְעַל-כֵּן לֹא נִמְצָא בְּשׁוּם פַּעַם שֶׁנִּקְרָא תִּשְׁעָה פְּסוּקִים אֶלָּא בְּפוּרִים שֶׁקּוֹרִין פָּרָשַׁת עֲמָלֵק, כִּי אָז הָיְתָה מַפַּלְתּוֹ וְהַמַּפָּלָה הָיְתָה דַּיְקָא עַל-יְדֵי בְּחִינָה זוֹ כַּנַּ\"ל. וְאָז בֶּאֱמֶת נִשְׁלָם הַחִסָּרוֹן בְּתוֹסֶפֶת מְרֻבָּה מְאֹד, כִּי עַל-יְדֵי זֶה נַעֲשָׂה מְגִלָּה שְׁלֵמָה, וְזֶהוּ בְּחִינַת הַמְּגִלָּה שֶׁקּוֹרִין אַחַר כָּךְ שֶׁהוּא גַּם כֵּן בְּחִינַת קְרִיאַת הַתּוֹרָה בְּכָל דִּינֵי הַכְּתִיבָה וְהַקְּרִיאָה כַּנַּ\"ל, כִּי לֹא נִמְצָא שׁוּם קְרִיאָה בַּצִּבּוּר כִּי אִם קְרִיאַת הַתּוֹרָה וּקְרִיאַת הַמְּגִלָּה, כִּי הוּא בְּחִינַת קְרִיאַת הַתּוֹרָה מַמָּשׁ כַּנַּ\"ל וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (שַׁבָּת פח), קִיְּמוּ מַה שֶּׁקִּבְּלוּ כְּבָר, כִּי אָז נִשְׁלָם קַבָּלַת הַתּוֹרָה, כִּי עַל יָדָהּ נִשְׁלָם הַתּוֹרָה שֶׁהָיְתָה חֲסֵרָה כַּנַּ\"ל:",
    " וְזֶה שֶׁצָּרִיךְ לִקְרוֹת שְׁלשָׁה פְּסוּקִים לְכָל אֶחָד, וְכֵן אֵין קוֹרִין בַּתּוֹרָה בְּפָחוֹת מִשְּׁלשָׁה אֲנָשִׁים הָעוֹלִים לַתּוֹרָה, כִּי שְׁלֵמוּת הַמַּלְכוּת עַל-יְדֵי שֶׁמַּמְשִׁיכִין לְתוֹכָהּ חַיִּים וַאֲרִיכוּת יָמִים, שֶׁהִיא בְּחִינַת דַּעַת, שֶׁהִיא בְּחִינַת שָׁלוֹם וּבְחִינַת מַחֲלֹקֶת לְשֵׁם שָׁמַיִם, וְהַשָּׁלוֹם הוּא בְּחִינַת הַשְּׁלִישִׁי הַמַּכְרִיעַ, כִּי אֵין שָׁלוֹם אֶלָּא כְּשֶׁיֵּשׁ שְׁנֵי הֲפָכִים וְהַשְּׁלִישִׁי מַכְרִיעַ בֵּינֵיהֶם, בְּחִינַת יָמִין וּשְׂמֹאל וְאֶמְצָעִי הַמַּכְרִיעַ וְעַל-כֵּן צְרִיכִין גַּם כֵּן שְׁלשָׁה עוֹלִים כְּדֵי לְהַשְׁלִים הַמַּלְכוּת עַל-יְדֵי הַשָּׁלוֹם, שֶׁהִיא בְּחִינַת דַּעַת, בְּחִינַת אֲרִיכוּת יָמִים כַּנַּ\"ל וְעַל-כֵּן תִּקְּנוּ גַּם כֵּן בְּשֵׁנִי וַחֲמִישִׁי שֶׁיִּהְיוּ בֵּית דִּין יוֹשְׁבִין כְּדֵי לִפְסֹק הַמִּשְׁפָּט, שֶׁהוּא הַשָּׁלוֹם, כִּי הַפְּסַק דִּין הוּא הַהַכְרָעָה וְהַשָּׁלוֹם, וּכְמוֹ שֶׁכָּתוּב (זְכַרְיָה ח), \"וּמִשְׁפַּט שָׁלוֹם שִׁפְטוּ בְּשַׁעֲרֵיכֶם\":",
    "אַחַר כָּתְבִי זֹאת רָאִיתִי שֶׁהֵבִיא הַטַּ\"ז מַה שֶּׁכָּתַב הַבֵּית יוֹסֵף בְּשֵׁם אָרְחוֹת חַיִּים זִכְרוֹנוֹ לִבְרָכָה, כְּגוֹן פָּרָשַׁת עֲמָלֵק \"בֵּית יוֹסֵף\" הֵבִיא בְּשֵׁם אָרְחוֹת חַיִּים, לֹא הוֹסִיפוּ בָּהּ מִלְּמַעְלָה אוֹ מִלְּמַטָּה מִפְּנֵי שֶׁאָמַר הַקָּדוֹשׁ בָּרוּךְ הוּא עֲמָלֵק גָּרַם לִהְיוֹת שְׁמִי וְכִסְאִי חֲסֵרִים כָּךְ פָּרָשָׁתוֹ חֲסֵרָה וּבִירוּשַׁלְמִי אָמַר, הוּא עָשָׂה מַעֲשֶׂה קְטוּעָה, לְפִיכָךְ פָּרָשָׁתוֹ קְטוּעָה, עַד כָּאן לְשׁוֹנוֹ וְאוֹרוּ עֵינַי, כִּי תּוֹדָה לָאֵל רָאִיתִי שֶׁהִנְחַנִּי ה' בְּדֶרֶךְ אֱמֶת, כְּמוֹ שֶׁכָּתַבְתִּי לְמַעְלָה שֶׁמַּה שֶּׁאֵין בְּפָרָשַׁת עֲמָלֵק כִּי אִם תִּשְׁעָה פְּסוּקִים הוּא בִּבְחִינַת כִּי יָד עַל כֵּס יָהּ כַּנַּ\"ל:",
    "גַּם מָצָאתִי אַחַר כָּךְ שֶׁכָּתַב הַבֵּית יוֹסֵף בְּשֵׁם הַפּוֹסְקִים שֶׁמַּה שֶּׁנִּתְקַן 'וּבָא לְצִיּוֹן' כְּדֵי שֶׁיְּקַיְּמוּ כָּל יִשְׂרָאֵל לִמּוּד הַתּוֹרָה בְּכָל יוֹם, עַיֵּן שָׁם, מְכֻוָּן כְּמוֹ שֶׁכָּתַבְנוּ לְמַעְלָה שֶׁ'וּבָא לְצִיּוֹן' הוּא בִּמְקוֹם עֵסֶק הַתּוֹרָה, כִּי צְרִיכִין דַּוְקָא לִלְמֹד אַחַר הַתְּפִלָּה כְּדֵי לְהַמְשִׁיךְ חַיִּים וַאֲרִיכַת יָמִים וְכוּ' כַּנַּ\"ל וְכֵן מְבֹאָר גַּם כֵּן בְּשֻׁלְחָן עָרוּךְ (אֹרַח חַיִּים סִימָן קנה סְעִיף א) שֶׁצָּרִיךְ לָצֵאת מִבֵּית הַכְּנֶסֶת לְבֵית הַמִּדְרָשׁ כְּדֵי לִלְמֹד כַּנַּ\"ל:",
    "עַל-פִּי טַעַם זֶה נָכוֹן גַּם כֵּן מַה שֶּׁאֵין אוֹמְרִים וּבָא לְצִיּוֹן בְּשַׁבָּת כִּי אִם בְּמִנְחָה, כִּי אָז קוֹרִין בַּתּוֹרָה וּבַנָּבִיא, כְּמוֹ שֶׁכָּתַב הַבֵּית יוֹסֵף שָׁם טַעַם זֶה וְאַף שֶׁבְּשֵׁנִי וַחֲמִישִׁי קוֹרִין גַּם כֵּן, אַף-עַל-:",
    "פִּי-כֵן מֵחֲמַת שֶׁקּוֹרִין מְעַט וְאֵין מַפְטִירִין בַּנָּבִיא, עַל-כֵּן צְרִיכִין גַּם כֵּן וּבָא לְצִיּוֹן וְהַכֹּל נָכוֹן עַל-פִּי מַה שֶּׁנִּתְבָּאֵר לְמַעְלָה:"
  ],
  "Likutei Halakhot%2C Orach Chaim%2C Laws of the Synagogue.": [
    "עַל-פִּי סִימָן קפ\"א 'כְּשֶׁמִּתְקַשְּׁרִים בְּקֶשֶׁר וְכוּ'', וְעַל-פִּי סִימָן י' 'וְאֵלֶּה הַמִּשְׁפָּטִים':",
    "כִּי בֵּית הַתְּפִלָּה נִקְרָא 'בֵּית הַכְּנֶסֶת' עַל שֶׁשָּׁם מִתְכַּנְּסִין כָּל הַנְּפָשׁוֹת עַל-יְדֵי הַתְּפִלָּה שֶׁמִּתְפַּלְּלִין שָׁם. כִּי הַתְּפִלָּה הוּא בְּחִינַת נֶפֶשׁ, כְּמוֹ שֶׁכָּתַב רַבֵּנוּ (בְּסִימָן מו). וְעַל-כֵּן עִקַּר הַתְּפִלָּה בְּבֵית הַכְּנֶסֶת וּבְצִבּוּר, כִּי עִקַּר עֲלִיַּת הַנֶּפֶשׁ וּשְׁלֵמוּתָהּ הוּא כְּשֶׁנִּכְלָלִין כָּל הַנְּפָשׁוֹת וְנַעֲשִׂין אֶחָד, כִּי אָז עוֹלִין אֶל הַקְּדֻשָּׁה, כִּי הַקְּדֻשָּׁה הוּא אֶחָד, וּכְמוֹ שֶׁפֵּרֵשׁ רַשִׁ\"י (שְׁמוֹת א) עַל שִׁבְעִים נַפְשׁוֹת בֵּית יַעֲקֹב שֶׁכֻּלָּן נִקְרָאִין נֶפֶשׁ אֶחָד. וְעַל-כֵּן הַתְּפִלָּה, שֶׁהוּא בְּחִינַת הַנֶּפֶשׁ, עִקָּרָהּ תָּלוּי כְּשֶׁנִּתְאַחֲדִין הַנְּפָשׁוֹת. וְעַל-כֵּן צָרִיךְ לְקַבֵּל עָלָיו קֹדֶם הַתְּפִלָּה מִצְוַת עֲשֵׂה 'וְאָהַבְתָּ לְרֵעֲךָ כָּמוֹךָ' (וַיִּקְרָא יט), וּכְמוֹ שֶׁכָּתַב רַבֵּנוּ (סִימָן רלט), שֶׁאִי אֶפְשָׁר לְדַבֵּר דִּבּוּרֵי הַתְּפִלָּה כִּי אִם עַל-יְדֵי הַשָּׁלוֹם שֶׁנִּתְחַבֵּר עִם כָּל נַפְשׁוֹת יִשְׂרָאֵל. וְעַל-כֵּן עִקַּר הַתְּפִלָּה בְּצִבּוּר וְלֹא בְּיָחִיד, שֶׁלֹּא יִהְיֶה כָּל אֶחָד חָלוּק בִּפְנֵי עַצְמוֹ שֶׁזֶּה הֵפֶךְ הַקְּדֻשָּׁה, רַק צְרִיכִין לְחַבֵּר יַחַד הָעֵדָה הַקְּדוֹשָׁה וְנַעֲשִׂין בְּחִינַת אֶחָד, וְזֶה בְּחִינַת תְּפִלָּה בְּצִבּוּר וּבְבֵית הַכְּנֶסֶת דַּוְקָא שֶׁשָּׁם נִתְכַּנְסִין וְנִתְאַחֲדִין הַנְּפָשׁוֹת, וְזֶה הוּא שְׁלֵמוּת הַתְּפִלָּה כַּנַּ\"ל:",
    "וְעַל-כֵּן נִקְרָאִין הַבָּתֵּי כְּנֵסִיוֹת עַל שֵׁם יַעֲקֹב, כְּמוֹ שֶׁכָּתוּב (בַּמִּדְבָּר כד) מַה טּוֹבוּ אֹהָלֶיךָ יַעֲקֹב. כִּי יַעֲקֹב הוּא כְּלָלִיּוּת כָּל הַנְּפָשׁוֹת שֶׁל יִשְׂרָאֵל, בִּבְחִינַת כָּל הַנֶּפֶשׁ הַבָּאָה לְבֵית יַעֲקֹב (בראשית מו), כְּמוֹ שֶׁכָּתַב רַבֵּנוּ נֵרוֹ יָאִיר (בְּסִימָן קפא), וּבִבְחִינַת יַעֲקֹב כָּל הַנְּפָשׁוֹת הֵם בְּאַחְדוּת כְּפֵרוּשׁ רַשִׁ\"י הַנַּ\"ל עַל שִׁבְעִים נֶפֶשׁ הַנַּ\"ל. אֲבָל בִּבְחִינַת אַבְרָהָם וְיִצְחָק שֶׁיָּצְאוּ מֵהֶם יִשְׁמָעאֵל וְעֵשָׂו, שֶׁהֵם בִּבְחִינַת פֵּרוּד, נִקְרָאִים נְפָשׁוֹת בִּלְשׁוֹן רַבִּים, כְּמוֹ שֶׁפֵּרֵשׁ רַשִׁ\"י שָׁם. וְעַל-כֵּן אַבְרָהָם קְרָאוֹ 'הַר' וְיִצְחָק קְרָאוֹ 'שָׂדֶה', שֶׁאֵינוֹ מָקוֹם שֶׁמֻקָּף מְחִיצוֹת וְאֵין שָׁם כְּנִיסָה וְהִתְוַעֲדוּת וְהִתְחַבְּרוּת יַחַד, אֲבָל יַעֲקֹב שֶׁשָּׁם בְּחִינַת הָאַחְדּוּת עַל-כֵּן קְרָאוֹ בַּיִת, בְּחִינַת הִתְוַעֲדוּת וְהִתְחַבְּרוּת שֶׁכָּל הַנְּפָשׁוֹת מִתְכַּנְּסִין וּמִתְחַבְּרִין לְמָקוֹם אֶחָד. וְזֶה בְּחִינַת בֵּית הַכְּנֶסֶת, שֶׁהוּא בְּחִינַת 'בֵּית יַעֲקֹב', בְּחִינַת 'בֵּית תְּפִלָּה', שֶׁהוּא רַק עַל-יְדֵי בְּחִינַת יַעֲקֹב כַּנַּ\"ל, כִּי הַבָּתֵּי כְּנֵסִיוֹת הֵם בְּחִינַת בֵּית הַמִּקְדָּשׁ, כְּמוֹ שֶׁכָּתוּב (יְחֶזְקֵאל יא) וָאֶהִי לָהֶם לְמִקְדָּשׁ מְעַט. וְעַיֵּן הֵיטֵב עִנְיָן זֶה בִּתְחִלַּת הַמַּאֲמָר הַמַּתְחִיל וְאֵלֶּה הַמִּשְׁפָּטִים בְּסִימָן יוּ\"ד הַמְדַבֵּר מֵעִנְיַן הַר וְשָׂדֶה וּבַיִת. וְעַל-כֵּן צָרִיךְ דַּוְקָא לְהִתְפַּלֵּל בְּבֵית הַכְּנֶסֶת, כִּי עִקַּר שְׁלֵמוּת הַתְּפִלָּה, כְּשֶׁהוּא בִּבְחִינַת בַּיִת כְּמוֹ שֶׁמְּבֹאָר שָׁם:",
    "וְעַל-כֵּן יָכוֹל אֶחָד לָכוֹף אֶת חֲבֵרוֹ לִבְנוֹת בֵּית הַכְּנֶסֶת, כִּי מֵאַחַר שֶׁהוּא בְּחִינַת אַחְדוּת, עַל-כֵּן יָכוֹל כָּל אֶחָד לָכוֹף אֶת חֲבֵרוֹ כְּמוֹ שֶׁבָּאָדָם אֶחָד יָכוֹל לָכוֹף אֵבָר אֶחָד אֶת חֲבֵרוֹ כְּשֶׁיּוֹדֵעַ תּוֹעַלְתּוֹ, אַף שֶׁהָאֵבָר הַשֵּׁנִי אֵינוֹ מַרְגִּישׁ כְּלָל מַה שֶּׁצָּרִיךְ, עִם כָּל זֶה הָאֵבָר הַשֵּׁנִי מַרְגִּישׁ כְּאֵב חֲבֵרוֹ וּמִשְׁתַּדֵּל בְּהַצָּלָתוֹ, כֵּן כְּשֶׁזֶּה רוֹצֶה לִבְנוֹת בֵּית הַכְּנֶסֶת, נִמְצָא שֶׁהוּא בִּבְחִינַת אַחְדוּת עִם חֲבֵרוֹ כַּנַּ\"ל, עַל-כֵּן יָכוֹל לָכוּפָם וּלְהַכְרִיחָם כַּנַּ\"ל:",
    "וְעַל-כֵּן בָּתֵּי כְּנֵסִיוֹת נוֹהֲגִין בָּהֶם כָּבוֹד, כִּי עִקַּר הַנֶּפֶשׁ תָּלוּי בְּכָבוֹד, כְּמוֹ שֶׁכָּתַב רַבֵּנוּ שָׁם, בִּבְחִינַת בְּסוֹדָם אַל תָּבוֹא נַפְשִׁי וּבְקָהֳלָם אֶל תֵּחַד כְּבוֹדִי (בְּרֵאשִׁית מט). וְזֶה בְּחִינַת מַה שֶּׁאָמְרוּ רַבּוֹתֵינוּ זַ\"ל (בְּרָכוֹת מז) אֵין מְכַבְּדִין אֶלָּא בְּפֶתַח שֶׁיֵּשׁ בּוֹ מְזוּזָה, וּמְכַבְּדִין בְּפֶתַח בֵּית הַכְּנֶסֶת אַף-עַל-פִּי שֶׁאֵין בּוֹ מְזוּזָה, כִּי מְזוּזָה הִיא בְּחִינַת מַלְכוּת, כַּמּוּבָא, וְהִיא בְּחִינַת הַכָּבוֹד, בְּחִינַת מֶלֶךְ הַכָּבוֹד וְהוּא בְּחִינַת הַנֶּפֶשׁ כַּנַּ\"ל. וְזֶה שֶׁכָּתַב רַבֵּנוּ נֵרוֹ יָאִיר בְּסִימָן כג שֶׁמְּזוּזָה הִיא בְּחִינַת עֲשִׁירוּת דִּקְדֻשָּׁה, כִּי עֲשִׁירוּת הוּא שֹׁרֶשׁ הַנְּפָשׁוֹת, כְּמוֹ שֶׁכָּתַב רַבֵּנוּ נֵרוֹ יָאִיר בְּסִימָן סח. וְעַל-כֵּן רַבִּי מְכַבֵּד עֲשִׁירִים, 'מְכַבֵּד' דַּיְקָא, כִּי הָעֲשִׁירוּת, שֶׁהוּא שֹׁרֶשׁ הַנְּפָשׁוֹת, הוּא בְּחִינַת כָּבוֹד כַּנַּ\"ל. וְזֶה בְּחִינַת 'עֹשֶׁר וְכָבוֹד' (מִשְׁלֵי ח). וְעַל-כֵּן אֵין רָאוּי לְכַבֵּד כִּי אִם בְּפֶתַח שֶׁיֵּשׁ בּוֹ מְזוּזָה, כִּי שָׁם הוּא מְקוֹם הַכָּבוֹד. וְעַל-כֵּן צָרִיךְ לְכַבֵּד שָׁם כָּל אֶחָד אֶת חֲבֵרוֹ כְּדֵי לְהָאִיר בְּהַנֶּפֶשׁ מִשָּׁרְשָׁהּ, שֶׁהוּא הַכָּבוֹד, כְּמוֹ שֶׁכָּתַב רַבֵּנוּ בִּמְקוֹמוֹ בַּמַּאֲמָר 'דִּרְשׁוּ ה' וְעֻזּוֹ' (בְּסִימָן לז), אֲבָל בְּבֵית הַכְּנֶסֶת אַף שֶׁאֵין בּוֹ מְזוּזָה, מְכַבְּדִין שָׁם, כִּי שָׁם מְקוֹם הַכָּבוֹד, כִּי הוּא בְּחִינַת בֵּית יַעֲקֹב שֶׁהַכָּבוֹד וְהַנֶּפֶשׁ נִקְרָאִין עַל שְׁמוֹ, כְּמוֹ שֶׁכָּתוּב \"בְּסוֹדָם וְכוּ' נַפְשִׁי וּבְקָהֳלָם וְכוּ' כְּבוֹדִי\". כְּמוֹ שֶׁכָּתַב רַבֵּנוּ, עַיֵּן שָׁם. וְעַל-כֵּן צָרִיךְ לִנְהֹג כָּבוֹד גָּדוֹל בְּבֵית הַכְּנֶסֶת כְּדֵי לְהָאִיר בִּכְלָלִיּוּת הַנְּפָשׁוֹת מִשָּׁרְשָׁם, שֶׁהוּא בְּחִינַת כָּבוֹד כַּנַּ\"ל:"
  ],
  "Likutei Halakhot%2C Orach Chaim%2C Laws of Business.": [
    "אַחַר-כָּךְ יֵלֵךְ לַעֲסָקָיו וְכוּ' וְאָסוּר לְהִשְׁתַּתֵּף עִם עוֹבְדֵי כּוֹכָבִים שֶׁמָּא יִתְחַיֵּב לוֹ שְׁבוּעָה וְעוֹבֵר מִשּׁוּם וְשֵׁם אֱלֹקִים אֲחֵרִים לֹא תַזְכִּירוּ לֹא יִשָּׁמַע עַל וְכוּ'. (שֻׁלְחָן עָרוּךְ אֹרַח חַיִּים סִימָן קנה):",
    "הָעִנְיָן כִּי מְבֹאָר בְּדִבְרֵי רַבֵּנוּ זִכְרוֹנוֹ לִבְרָכָה (בְּסִימָן סט חֵלֶק א) שֶׁשֹּׁרֶשׁ הַנְּפָשׁוֹת הוּא בָּעֲשִׁירוּת. וְעִקַּר הַגְדָּלַת הַשֵּׁם וְהַנֶּפֶשׁ הוּא עַל-יְדֵי עֲשִׁירוּת דִּקְדֻשָּׁה. כִּי עֲשִׁירוּת דִּקְדֻשָּׁה גָּבֹהַּ מְאֹד, עַיֵּן שָׁם:",
    "נִמְצָא, שֶׁהַמָּמוֹן דִּקְדֻשָּׁה שֶׁהוּא מָמוֹן יִשְׂרְאֵלִי הוּא בְּחִינַת שֵׁם וְנֶפֶשׁ. וְשֵׁם וְנֶפֶשׁ יִשְׂרָאֵל הוּא בְּחִינַת שֵׁם ה' כִּי שְׁמוֹ מְשֻׁתָּף בִּשְׁמֵנוּ. וְזֶה בְּחִינַת נָשָׂאתָ וְנָתַתָּ בֶּאֱמוּנָה. 'בֶּאֱמוּנָה' דַּיְקָא. כִּי אֱמוּנָה הִוא בְּחִינַת שֵׁם ה', בְּחִינַת ה' אֶחָד וּשְׁמוֹ אֶחָד שֶׁזֶּה עִקַּר אֱמוּנָה, עַל-כֵּן צָרִיךְ לַעֲשׂוֹת מַשָּא וּמַתָּן בֶּאֱמוּנָה. כִּי שָׁם שֹׁרֶשׁ בְּחִינַת הַמַּשָּא וּמַתָּן בְּתוֹךְ בְּחִינַת אֱמוּנָה שֶׁהוּא בְּחִינַת שֵׁם ה'. כִּי הַמַּשָּא וּמַתָּן וְהָעֲשִׁירוּת הוּא בְּחִינַת שֵׁם כַּנַּ\"ל. וְאֶת זֶה לְעֻמַּת זֶה עָשָׂה הָאֱלֹקִים. כִּי מָמוֹן דְּסִטְרָא אָחֳרָא הוּא בְּהֵפֶךְ, כִּי הוּא בִּבְחִינַת שֵׁם אֱלֹהִים אֲחֵרִים, כִּי כָּל עֲבוֹדוֹת זָרוֹת תְּחוּבִים בַּמָּמוֹן, כְּמוֹ שֶׁאָמַר רַבֵּנוּ זִכְרוֹנוֹ לִבְרָכָה בְּמָקוֹם אַחֵר (בְּסִימָן כג ל\"א). וּכְלַל מָמוֹן יִשְׂרָאֵל הוּא בְּחִינַת מָמוֹן דִּקְדֻשָּׁה שֶׁהוּא בְּחִינַת שֵׁם וְנֶפֶשׁ, בְּחִינַת שֵׁם ה' כַּנַּ\"ל. וּכְלַל מָמוֹן עוֹבְדֵי כּוֹכָבִים הוּא מָמוֹן דְּסִטְרָא אָחֳרָא שֶׁהִיא בְּחִינַת עֲבוֹדָה זָרָה מַמָּשׁ בְּחִינַת שֵׁם אֱלֹקִים אֲחֵרִים כַּנַּ\"ל. וְעַתָּה מְבֹאָר הֵיטֵב מַה שֶּׁאָסְרוּ רַבּוֹתֵינוּ זִכְרוֹנָם לִבְרָכָה לְהִשְׁתַּתֵּף עִם עוֹבְדֵי כּוֹכָבִים מִשּׁוּם וְשֵׁם אֱלֹקִים אֲחֵרִים לֹא תַזְכִּירוּ וְכוּ'. כִּי בְּוַדַּאי עוֹבֵר עַל וְשֵׁם אֱלֹקִים אֲחֵרִים וְכוּ' כְּשֶׁמִּשְׁתַּתֵּף עִם הָעוֹבְדֵי כּוֹכָבִים. כִּי שֹׁרֶשׁ הַנְּפָשׁוֹת בַּעֲשִׁירוּת. וּכְשֶׁמִּשְׁתַּתֵּף עִם הָעוֹבְדֵי כּוֹכָבִים. נִמְצָא שֶׁמְּקַשֵּׁר נַפְשׁוֹ וְנֶפֶשׁ הָעוֹבְדֵי כּוֹכָבִים חַס וְשָׁלוֹם בְּיַחַד שֶׁיִּהְיוּ שְׁנֵיהֶם מֻשְׁרָשִׁים בְּיַחַד בְּמָמוֹן אֶחָד אֲשֶׁר שָׁם שֹׁרֶשׁ הַנְּפָשׁוֹת כַּנַּ\"ל. וְעַל-כֵּן בְּוַדַּאי עוֹבֵר עַל וְשֵׁם אֱלֹקִים אֲחֵרִים וְכוּ'. כִּי נֶפֶשׁ וּמָמוֹן עוֹבְדֵי כּוֹכָבִים שֶׁהוּא שֹׁרֶשׁ נַפְשׁוֹ הוּא שֵׁם אֱלֹקִים אֲחֵרִים. וְ'צֵא תֹּאמַר לוֹ' וְאֵין לוֹ לְהִתְחַבֵּר עִם מָמוֹן יִשְׂרָאֵל שֶׁהוּא בְּחִינַת שֵׁם וְנֶפֶשׁ יִשְׂרָאֵל אֲשֶׁר מְשֻׁתָּף בּוֹ שֵׁם ה':",
    "וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁמָּא יִתְחַיֵּב לוֹ שְׁבוּעָה. כִּי שְׁבוּעָה דִּקְדֻשָּׁה הִוא בְּחִינַת שֵׁם ה'. כְּמוֹ שֶׁכָּתוּב, לֹא תִשָּא אֶת שֵׁם ה' וְכוּ' וְלֹא תִּשָּׁבְעוּ בִשְׁמִי וְכוּ'. וְעַל-כֵּן בְּכָל מָקוֹם שֶׁיֵּשׁ הַכְחָשָׁה בֵּין שְׁנֵי אֲנָשִׁים וְאֵין יוֹדְעִים לְמִי מַגִּיעַ הַמָּמוֹן, אָז מַטִּילִים בֵּינֵיהֶם שְׁבוּעָה. וְהַשְּׁבוּעָה מְבָרֶרֶת הָאֱמֶת לְמִי מַגִּיעַ הַמָּמוֹן. כִּי הַשְּׁבוּעָה הִיא בְּחִינַת שֵׁם ה', שֶׁהוּא בְּחִינַת שֹׁרֶשׁ הַמָּמוֹן, שֶׁהוּא בְּחִינַת שֵׁם כַּנַּ\"ל, עַל-כֵּן עַל-יְדֵי הַשְּׁבוּעָה מִתְבָּרֵר הֵיטֵב לְמִי שַׁיָּךְ הַמָּמוֹן מֵאַחַר שֶׁהוּא שֹׁרֶשׁ הַמָּמוֹן. כִּי שָׁם בְּשָׁרְשׁוֹ בְּוַדַּאי מְבֹרָר הֵיטֵב מָמוֹנוֹ שֶׁל כָּל אֶחָד וְאֶחָד, וְאֵין אֶחָד יָכוֹל לִגַּע שָׁם בְּשֶׁל חֲבֵרוֹ כְּלוּם. וְעַל-כֵּן חָשְׁשׁוּ רַבּוֹתֵינוּ זִכְרוֹנָם לִבְרָכָה שֶׁמָּא יִתְחַיֵּב לוֹ הָעוֹבֵד כּוֹכָבִים שְׁבוּעָה. כִּי הִוא מִלְּתָא דִּשְׁכִיחָא וְקָרוֹב לְוַדַּאי. כִּי עוֹבְדֵי כּוֹכָבִים הֵם מְלֵאִים שֶׁקֶר בְּמַשָּא וּמַתָּן, כִּי מָמוֹנָם, שֶׁהוּא מָמוֹן דְּסִטְרָא אָחֳרָא, נִלְקָח מִשָּׁם מִבְּחִינַת שֶׁקֶר שֶׁהוּא עֲבוֹדָה זָרָה שֶׁהִוא בְּחִינַת שֶׁקֶר, וְעַל-כֵּן הֵם חֲשׁוּדִים תָּמִיד עַל שֶׁקֶר, כְּמוֹ שֶׁכָּתוּב, אֲשֶׁר פִּיהֶם דִּבֶּר שָׁוְא וִימִינָם יְמִין שָׁקֶר. וְעַל-כֵּן בְּוַדַּאי יִתְחַיֵּב לוֹ הָעוֹבֵד כּוֹכָבִים שְׁבוּעָה שֶׁלָּהֶם שֶׁהִוא בְּחִינַת אֱלֹקִים אֲחֵרִים, כִּי מִשָּׁם שֹׁרֶשׁ מָמוֹנָם מִבְּחִינַת עֲבוֹדָה זָרָה מִבְּחִינַת שֵׁם אֱלֹקִים אֲחֵרִים שֶׁהוּא בְּחִינַת שְׁבוּעַת שֶׁקֶר שֶׁלָּהֶם וְעַל-כֵּן אָסוּר לְיִשְׂרָאֵל לְהִשְׁתַּתֵּף עִמּוֹ, כִּי מָמוֹן יִשְׂרָאֵל הוּא מָמוֹן דִּקְדֻשָּׁה שֶׁהוּא בְּחִינַת שֹׁרֶשׁ שְׁמוֹ וְנַפְשׁוֹ אֲשֶׁר מְשֻׁתָּף בּוֹ שֵׁם ה' כַּנַּ\"ל:",
    "וְעַיֵּן בַּמַּאֲמָר הַמַּתְחִיל מִי שֶׁרוֹצֶה לְקָרֵב בְּנֵי-אָדָם לַהַשֵּׁם יִתְבָּרַךְ וְכוּ' מַה שֶּׁמְּבֹאָר שָׁם עַל פָּסוּק, וְנָתַתִּי לָהֶם בְּבֵיתִי וּבְחוֹמֹתַי יָד וָשֵׁם כַּנַּ\"ל שָׁם מְבֹאָר הֵיטֵב הַקְדָּמָה זוֹ שֶׁהַמָּמוֹן הוּא בְּחִינַת שֵׁם וְנֶפֶשׁ כַּנַּ\"ל:"
  ],
  "Likutei Halakhot%2C Orach Chaim%2C Laws of Washing One's Hands for a Meal.": [
    "כְּשֶׁיָּבֹא לֶאֱכֹל פַּת שֶׁמְּבָרְכִין עָלָיו הַמּוֹצִיא יִטֹּל יָדָיו. (שֻׁלְחָן עָרוּךְ אֹרַח חַיִּים סִימָן קנח):",
    "עַיֵּן בַּמַּאֲמָר \"וּבְיוֹם הַבִּכּוּרִים\" סִימָן נו:",
    "כִּי הָאֲכִילָה הִוא חַיֵּי הָאָדָם. וְעִקַּר כֹּחַ הַחִיּוּת שֶׁיֵּשׁ בְּתוֹךְ הַדָּבָר הַנֶּאֱכָל הוּא בְּחִינַת הַדַּעַת וְהַשֵּכֶל הַמְלֻבָּשׁ בּוֹ, כִּי בְּכָל דָּבָר יֵשׁ בּוֹ חָכְמָה. וְעַל-יְדֵי זֶה יֵשׁ לוֹ כֹּחַ לְהַחֲיוֹת אֶת נֶפֶשׁ הָאָדָם וּבִפְרָט אֲכִילַת אִישׁ הַיִּשְׂרְאֵלִי שֶׁהוּא רַק כְּדֵי לְהַחֲיוֹת אֶת נַפְשׁוֹ דִּקְדֻשָּׁה, כְּמוֹ שֶׁכָּתוּב צַדִּיק, אֹכֵל לְשֹׂבַע נַפְשׁוֹ. נִמְצָא שֶׁעַל-יְדֵי הָאֲכִילָה מְקַבְּלִין חִיּוּת, הַיְנוּ חָכְמָה, וּמְחַיִּין אֶת הַנֶּפֶשׁ. וְעַל-כֵּן הוּא בְּחִינַת הַמְשָׁכַת חַיִּים וַאֲרִיכַת יָמִים לְתוֹךְ הַמַּלְכוּת, כִּי הַנֶּפֶשׁ הִוא בְּחִינַת מַלְכוּת. וְעַל-כֵּן עִקַּר הַמָּזוֹן הֵם חֲמִשָּׁה מִינֵי דָּגָן, כִּי הֵם בְּחִינַת דַּעַת, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, כָּל תִּינוֹק שֶׁטּוֹעֵם טַעַם דָּגָן וְכוּ'. וְזֶה ה מִינֵי דָּגָן כְּנֶגֶד ה הַדַּעַת, כְּמוֹ שֶׁכָּתַב רַבֵּנוּ. וְעַל-כֵּן הֵם מֵיזַן זַיְנֵי. כִּי עִקַּר הַמָּזוֹן וְהַשְּבִיעָה הוּא מֵהַדַּעַת כַּנַּ\"ל. וּמֵחֲמַת חֲשִׁיבוּתָם זֹאת קָבְעוּ לָהֶם בְּרָכָה בִּפְנֵי עַצְמָם כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה. וְעַל-כֵּן תִּקְּנוּ לְבָרֵךְ הַמּוֹצִיא בְּה דַּיְקָא בְּחִינַת ה הַדַּעַת הַנַּ\"ל. וַאֲפִלּוּ עַל חֲמִשָּׁה מִינֵי דָּגָן אֵין מְבָרְכִין הַמּוֹצִיא כִּי אִם עַל מַה שֶּׁנִּקְרָא לֶחֶם דַּיְקָא, אֲבָל עַל שְׁאָר מַאֲכָלִים שֶׁעוֹשִׂין מֵהֶם כְּגוֹן פַּת הַבָּאָה בְּכִּיסְנִין וּשְׁאָר מִינִין אֵין מְבָרְכִין עֲלֵיהֶם הַמּוֹצִיא, כִּי לֶחֶם הוּא בְּחִינַת דַּעַת שֶׁהוּא בְּחִינַת 'לֶחֶם מִן הַשָּׁמַיִם' שֶׁכָּתַב שָׁם רַבֵּנוּ. וּכְמוֹ שֶׁכָּתוּב, לְכוּ לַחֲמוּ בְלַחְמִי. וְעִקַּר הַלֶּחֶם הוּא מַה שֶּׁנִּקְרָא לֶחֶם לְעִנְיַן מַצָּה, דְּהַיְנוּ שֶׁיָּכוֹל לָבוֹא לִידֵי חִמּוּץ. כְּמוֹ שֶׁהֵבִיא הַ\"מָּגֵן אַבְרָהָם\" שָׁם, כִּי עִקַּר הַדַּעַת הוּא לֶחֶם שֶׁל מַצָּה בְּחִינַת עֻגָּה שֶׁהוֹצִיאוּ מִמִּצְרַיִם וְכוּ', עַיֵּן שָׁם. וּמַצָּה אֵין נִקְרָא כִּי אִם כְּשֶׁיָּכוֹל לָבוֹא לִידֵי חִמּוּץ אִם יִהְיוּ מַשְׁהִין אוֹתָהּ, דְּהַיְנוּ כְּשֶׁנִּלּוֹשָׁהּ עִם מַיִם:",
    "כִּי זֶה כְּלָל שֶׁהַסִּטְרָא אָחֳרָא כָּרוּךְ אַחַר הַקְּדֻשָּׁה וּבְכָל מָקוֹם שֶׁיֵּשׁ קְדֻשָּׁה יְתֵרָה שָׁם נִמְצֵאת הַסִּטְרָא אָחֳרָא לְבַקֵּשׁ מָקוֹם לִינֹק שָׁם. וְעַל-כֵּן בְּמָקוֹם שֶׁרוֹאִין הִתְגַּבְּרוּת הַסִּטְרָא אָחֳרָא יוֹדְעִים שֶׁבְּוַדַּאי בַּמָּקוֹם הַזֶּה יֵשׁ קְדֻשָּׁה גְּדוֹלָה. וְעַל-כֵּן אֵין יוֹצְאִין יְדֵי חוֹבַת מַצָּה כִּי אִם כְּשֶׁיָּכוֹל לָבוֹא לִידֵי חִמּוּץ, כִּי אָז דַּיְקָא הוּא הַלֶּחֶם שֶׁהוּא בְּחִינַת דַּעַת שֶׁהוּא בְּחִינַת מַצָּה. וְעַל-כֵּן אִם לֹא הָיוּ נִזְהָרִים לְשָׁמְרוֹ הֵיטֵב בְּוַדַּאי יָבֹא לִידֵי חִמּוּץ שֶׁהוּא סִטְרָא דְּמוֹתָא, כִּי הִיא נִמְצֵאת בְּמָקוֹם שֶׁיֵּשׁ שָׁם קְדֻשָּׁה שֶׁהוּא בְּחִינַת דַּעַת, כִּי עִקַּר הַקְּדֻשָּׁה הוּא הַדַּעַת. וְהָעִקָּר תָּלוּי כְּשֶׁהָעִסָּה נִלּוֹשָׁה עִם מַיִם שֶׁהֵם בְּחִינַת חֲסָדִים שֶׁהוּא בְּחִינַת דַּעַת, וְאָז נִקְרָא לֶחֶם בְּחִינַת לֶחֶם מִן הַשָּׁמַיִם בְּחִינַת דַּעַת, בְּחִינַת מַצָּה. וְאָז יָכוֹל לָבֹא לִידֵי חִמּוּץ כַּנַּ\"ל. וְגַם שֶׁיִּהְיֶה דַּוְקָא מֵחֲמִשָּׁה מִינֵי דָּגָן שֶׁהֵם בְּחִינַת דַּעַת כַּנַּ\"ל. וְעַל-כֵּן אֵין יוֹצְאִין יְדֵי חוֹבַת מַצָּה כִּי אִם בַּחֲמִשָּׁה מִינֵי דָּגָן. וְעַל-כֵּן אֵין מְבָרְכִין הַמּוֹצִיא כִּי אִם עַל לֶחֶם כָּזֶה שֶׁרָאוּי לִהְיוֹת מַצָּה, כִּי אָז הוּא בְּחִינַת דַּעַת כַּנַּ\"ל. וְאַף שֶׁאָנוּ אוֹכְלִין בְּכָל הַשָּׁנָה חָמֵץ, אַף-עַל-פִּי-כֵן מֵאַחַר שֶׁהָיָה רָאוּי לִהְיוֹת מַצָּה וְנִקְרָא לֶחֶם. נִמְצָא, שֶׁיֵּשׁ בּוֹ הִתְלַבְּשׁוּת דִּקְדֻשָּׁה, הַיְנוּ דַּעַת, רַק שֶׁהַדַּעַת הִוא בִּבְחִינַת הַסְתָּרָה, הַיְנוּ שֶׁנִּתְחַמֵּץ, כִּי חָמֵץ הוּא סִטְרָא דְּמוֹתָא הֵפֶךְ חַיִּים וַאֲרִיכַת יָמִים, הַיְנוּ בְּחִינַת הַסְתָּרַת הַדַּעַת, וְעַל-כֵּן אָנוּ יְכוֹלִים לְאָכְלוֹ, כִּי יֵשׁ לָנוּ כֹּחַ לְגַלּוֹת הַהַסְתָּרָה וּלְהַחֲזִירָהּ לַדַּעַת עַל-יְדֵי שֶׁכְּבָר זָכִינוּ לְקַבָּלַת הַתּוֹרָה שֶׁעַל יָדָהּ מְגַלִּין הַהַסְתָּרָה, כְּמוֹ שֶׁמְּבֹאָר שָׁם. וּבִפְרָט שֶׁאֲפִלּוּ אֲכִילָתֵנוּ בְּעַצְמוֹ הוּא עַל-פִּי הַתּוֹרָה. וְיֵשׁ בָּהּ כַּמָּה דִּינִים וְכַמָּה בְּרָכוֹת שֶׁעַל יְדֵיהֶם אָנוּ מְגַלִּין הַהַסְתָּרָה וּכְמוֹ שֶׁיִּתְבָּאֵר לְהַלָּן. וְעַל-כֵּן חָשִׁיב דַּוְקָא לֶחֶם חָמֵץ יוֹתֵר מִמִּינִים שֶׁאֵינָם נִתְחַמְּצִים, כִּי אֵין שָׁם הִתְלַבְּשׁוּת הַדַּעַת כָּל כָּךְ. וּמֵחֲמַת זֶה אֵין בָּאִים לִידֵי חִמּוּץ כַּנַּ\"ל, כִּי אֵין הַסִּטְרָא אָחֳרָא מִתְגַּבֶּרֶת שָׁם כָּל כָּךְ כַּנַּ\"ל. וְעַל-כֵּן כְּשֶׁיָּצְאוּ יִשְׂרָאֵל מִמִּצְרַיִם הֻכְרְחוּ לֶאֱכֹל מַצָּה דַּיְקָא, כִּי אָז לֹא הָיָה לָהֶם קַבָּלַת הַתּוֹרָה עֲדַיִן. וְעַל-כֵּן הֻכְרְחוּ לָצֵאת בִּמְנוּסָה, כִּי הָיְתָה עֲדַיִן רָשׁוּת 'פַּרְעֹה' עֲלֵיהֶם שֶׁהוּא בְּחִינַת הַהַסְתָּרָה. כִּי הוּא אוֹתִיּוֹת הָעֹרֶף וְלֹא הָיָה לָהֶם כֹּחַ לְשַׁבֵּר וּלְבַטֵּל בְּחִינַת הַהַסְתָּרָה מֵאַחַר שֶׁלֹּא הָיָה לָהֶם הַתּוֹרָה. וּכְמוֹ שֶׁאִיתָא בְּתִקּוּנֵי זֹהַר שֶׁמֵּחֲמַת זֶה הֻכְרְחוּ לָצֵאת בִּמְנוּסָה, עַיֵּן שָׁם. וְעַל-כֵּן הֻכְרְחוּ לֶאֱכֹל דַּיְקָא מַצָּה שֶׁהוּא בְּחִינַת עֶצֶם הַקְּדֻשָּׁה קֹדֶם הִתְלַבְּשׁוּתָהּ בַּסִּטְרָא אָחֳרָא בִּבְחִינַת הַסְתָּרָה. כִּי ה' יִתְבָּרַךְ הֶעֱלָה אָז אֶת יִשְׂרָאֵל לְמַעְלָה מִמַּדְרֵגָתָם בַּעֲלִיָּה גְּדוֹלָה מְאֹד, כִּי לֹא הָיָה אֶפְשָׁר בְּעִנְיָן אַחֵר כַּמּוּבָא, כִּי מַצָּה הִוא בְּחִינַת דַּעַת גָּדוֹל וּקְדֻשָּׁה גְּדוֹלָה מְאֹד, כִּי הִיא בְּחִינַת מַחֲלֹקֶת לְשֵׁם שָׁמַיִם שֶׁהוּא בְּחִינַת אֵלּוּ וָאֵלּוּ דִּבְרֵי אֱלֹקִים חַיִּים, שֶׁהוּא בְּחִינַת דַּרְכֵי ה' שֶׁהִוא מַדְרֵגָה גְּדוֹלָה מְאֹד מְאֹד, אֲבָל חָמֵץ שֶׁהִיא בְּחִינַת הִתְלַבְּשׁוּת הַקְּדֻשָּׁה בַּסִּטְרָא אָחֳרָא, דְּהַיְנוּ שֶׁנִּתְחַמְּצָה הָעִסָּה שֶׁהָיְתָה רְאוּיָה לִהְיוֹת מַצָּה כַּנַּ\"ל. וְהִוא בְּחִינַת הַסְתָּרָה, לֹא הָיוּ יְכֹלִים לֶאֱכֹל כַּנַּ\"ל, כִּי לֹא הָיָה לָהֶם כֹּחַ לְבַטֵּל הַהַסְתָּרָה כַּנַּ\"ל, אֲבָל אַחַר-כָּךְ כְּשֶׁרָדְפוּ מִצְרַיִם אַחֲרֵיהֶם וּבִתְחִלָּה בֶּאֱמֶת הָיָה קָשֶׁה לִפְנֵי הַקָּדוֹשׁ-בָּרוּךְ-הוּא קְרִיעַת יַם-סוּף שֶׁהִיא מַפֶּלֶת פַּרְעֹה שֶׁהִוא בְּחִינַת בִּטּוּל הַהַסְתָּרָה וְלִזְכּוֹת לְדַעַת, כִּי לֹא הָיְתָה לָהֶם אָז הַתּוֹרָה וְלֹא הָיָה לָהֶם כֹּחַ לָזֶה כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁאָמַר הַשַּר שֶׁל יָם, מַה נִּשְׁתַּנָּה אֵלּוּ מֵאֵלּוּ? דְּהַיְנוּ מֵאַחַר שֶׁאֵין לָהֶם תּוֹרָה כַּנַּ\"ל. וְאַחַר-כָּךְ כְּשֶׁנִּשְׁבְּרוּ וְנִטְבְּעוּ בַּיָּם עַל-פִּי חַסְדֵי ה' בִּזְכוּת אָבוֹת. וְאָז נִשְׁבַּר כֹּחַ פַּרְעֹה שֶׁהִיא הַסְתָּרָה, אָז הֻתַּר הֶחָמֵץ. וְעַל-כֵּן אַחַר שְׁבִיעִי שֶׁל פֶּסַח מֻתָּר הֶחָמֵץ וְכַנַּ\"ל. וְזֶה פֵּרוּשׁ, וַיֹּאפוּ בְּנֵי יִשְׂרָאֵל אֶת הַבָּצֵק עֻגֹת מַצּוֹת. כִּי לֹא חָמֵץ כִּי גֹרְשׁוּ מִמִּצְרַיִם וְלֹא יָכְלוּ לְהִתְמַהְמֵהַּ. הַיְנוּ שֶׁבְּהֶכְרֵחַ הֻכְרְחוּ לֶאֱכֹל מַצָּה וְלֹא חָמֵץ כִּי גֹרְשׁוּ מִמִּצְרַיִם. 'כִּי גֹּרְשׁוּ' דַּיְקָא, דְּהַיְנוּ שֶׁהֻכְרְחוּ לָצֵאת בְּחִפָּזוֹן וּבִמְנוּסָה, כִּי לֹא יָכְלוּ לְהִתְמַהְמֵהַּ, כַּמּוּבָא בַּסְּפָרִים, שֶׁאִם הָיוּ שׁוֹהִין קְצָת שָׁם הָיוּ נִשְׁאָרִין שְׁקוּעִין בְּנוּן שַׁעֲרֵי טֻמְאָה חַס וְשָׁלוֹם, וּמֵחֲמַת שֶׁהָיָה עֲדַיִן כֹּחַ לַהַסְתָּרָה שֶׁהִוא בְּחִינַת פַּרְעֹה, רַק שֶׁבָּרְחוּ מִשָּׁם בְּחִפָּזוֹן גָּדוֹל עַל-כֵּן לֹא הָיוּ רַשָּׁאִים לֶאֱכֹל חָמֵץ כִּי אִם מַצָּה כַּנַּ\"ל. שֶׁהוּא בְּחִינַת מַה שֶׁהֶעֱלָם ה' יִתְבָּרַךְ עֲלִיָּה גְּדוֹלָה מֵהֵפֶךְ אֶל הֵפֶךְ, מִנּוּן שַׁעֲרֵי טֻמְאָה לְנוּן שַׁעֲרֵי קְדֻשָּׁה, כִּי מַצָּה הִוא בְּחִינַת דַּעַת עֶלְיוֹן, בְּחִינַת שַׁעַר הַנּוּן כַּנִּרְאֶה מֵהַמַּאֲמָר הַנַּ\"ל:"
  ],
  "Likutei Halakhot%2C Orach Chaim%2C Laws of Meals.": [
    "יַיִן פּוֹטֵר כָּל מִינֵי מַשְׁקִין:",
    "עַיֵּן בַּמַּאֲמָר הַמַּתְחִיל הַאי מָאן דְּאָזֵל לְמִינְסָב וְכוּ'. סִימָן כט. שֶׁתִּקּוּן כְּלַל הַדָּמִים הוּא עַל-יְדֵי שֶׁמְּרִימִין אֶת הַמֹּחַ. וּמִשָּׁם נִמְשָׁךְ לַבְנוּנִית לְכָל הַדָּמִים, עַיֵּן שָׁם:",
    "וְהִנֵּה הַבְּרָכָה שֶׁל כָּל הַדְּבָרִים הִוא כְּדֵי לְחַזֵּק וּלְתַקֵּן נַפְשׁוֹ. וְעַל-יְדֵי זֶה יָכוֹל לְתַקֵּן הַנֶּפֶשׁ הַמְלֻבָּשׁ בְּתוֹךְ הַדָּבָר שֶׁאוֹכֵל. וְזֶה שֶׁאָסְרוּ חֲכָמֵינוּ זִכְרוֹנָם לִבְרָכָה לֶאֱכֹל קֹדֶם הַתְּפִלָּה וְלָמְדוּ מִפָּסוּק 'לֹא תֹאכְלוּ עַל הַדָּם'-לֹא תֹּאכְלוּ קֹדֶם שֶׁתִּתְפַּלְּלוּ עַל דַּמְכֶם. 'כִּי הַדָּם הוּא הַנָּפֶשׁ '. וְצָרִיךְ לְהִתְפַּלֵּל תְּחִלָּה לְתַקֵּן דָּמוֹ וְנַפְשׁוֹ. וְאָז יוּכַל לֶאֱכֹל וּלְהַעֲלוֹת וּלְתַקֵּן הַנְּפָשׁוֹת הַמְלֻבָּשִׁין שָׁם, כִּי הַתְּפִלָּה הִוא שִׁירוֹת וְתִשְׁבָּחוֹת וּבְרָכוֹת וְהוֹדָאוֹת לַה' יִתְבָּרַךְ. וְעַל-יְדֵי זֶה יִתְתַּקְּנוּ הַנְּפָשׁוֹת. כִּי הַנֶּפֶשׁ הִוא בְּחִינַת דִּבּוּר כְּמוֹ שֶׁמְּבֹאָר שָׁם. וְכֵן כָּל הַנְּפָשׁוֹת הַמְלֻבָּשִׁין בְּכָל הַדְּבָרִים הֵם בְּחִינַת אוֹתִיּוֹת וְדִבּוּרִים הַמְלֻבָּשִׁין בְּכָל מָקוֹם. וְתִקּוּן הַדִּבּוּר הוּא עַל-יְדֵי שֶׁבַח הַצַּדִּיקִים וְעַל-יְדֵי בְּרָכוֹת לַה' יִתְבָּרַךְ שֶׁהוּא צַדִּיקוֹ שֶׁל עוֹלָם כְּמוֹ שֶׁמְּבֹאָר שָׁם:",
    "וְזֶה גַּם-כֵּן בְּחִינַת הַבְּרָכָה שֶׁמְּבָרְכִין עַל כָּל דָּבָר כְּדֵי לְבָרֵךְ וּלְהוֹדוֹת אֶת צַדִּיקוֹ שֶׁל עוֹלָם כְּדֵי שֶׁעַל-יְדֵי זֶה יִתְתַּקְּנוּ הַנְּפָשׁוֹת שֶׁהֵם בְּחִינַת דִּבּוּר. וְזֶה שֶׁאִיתָא בַּתִּקּוּנִים שֶׁבְּרָכָה הִיא מִסִּטְרָא דְּאִמָּא עִלָּאָה בְּחִינַת לְהַנִּיחַ בְּרָכָה אֶל בֵּיתֶךָ, עַיֵּן שָׁם. כִּי שָׁם בְּחִינַת נֶעְכָּר הַדָּם וְנַעֲשֶׂה חָלָב שֶׁהוּא בְּחִינַת תִּקּוּן הַנְּפָשׁוֹת. וְעַל-כֵּן כְּשֶׁמְּבָרְכִין עַל הַיַּיִן שֶׁאָז נִתְעַלֶּה הַדַּעַת מְאֹד בִּבְחִינַת זָכָה נַעֲשֶׂה רֹאשׁ כְּמוֹ שֶׁמְּבֹאָר שָׁם. כִּי עַל-יְדֵי הַבְּרָכָה הוּא בְּחִינַת זָכָה כִּי מְזַכֵּךְ אֶת דָּמָיו כַּנַּ\"ל. וְעַל-כֵּן אֵין צָרִיךְ לְבָרֵךְ עוֹד עַל שְׁאָר הַמַּשְׁקִין כִּי מֵאַחַר שֶׁנִּתְתַּקֵּן וְנִתְעַלָּה הַדַּעַת עַל-יְדֵי הַיַּיִן וּבִרְכָתוֹ, מִמֵּילָא נִתְתַּקְּנוּ הַנְּפָשׁוֹת שֶׁהֵם בְּחִינַת דָּמִים, כִּי עִקַּר תִּקּוּן הַדָּמִים שֶׁהֵם הַנְּפָשׁוֹת תָּלוּי בְּהַדַּעַת כְּמוֹ שֶׁמְּבֹאָר שָׁם. וְעַל-כֵּן הַיַּיִן חָשׁוּב שֶׁצְּרִיכִין לְבָרֵךְ עָלָיו אֲפִלּוּ בְּתוֹךְ הַסְּעֻדָּה וְאֵין הַפַּת פּוֹטְרוֹ. כִּי גַּם חֲשִׁיבוּת הַפַּת הִוא גַּם-כֵּן מֵחֲמַת בְּחִינַת הַדַּעַת הַמְלֻבָּשׁ שָׁם כַּנַּ\"ל. וְעַל-כֵּן הוּא פּוֹטֵר כָּל הַסְּעֻדָּה, כִּי הַכֹּל טָפֵל אֶל הַדַּעַת, כִּי הַדַּעַת הוּא הָעִקָּר כַּנַּ\"ל. אֲבָל הַיַּיִן שֶׁהוּא בְּחִינַת דַּעַת גָּדוֹל מְאֹד אֵין הַפַּת פּוֹטְרוֹ:",
    "וְעַל-כֵּן מְבָרְכִין עַל שִׁנּוּי יַיִן הַטּוֹב וְהַמֵּיטִיב. כִּי כָּל הַטּוֹב תָּלוּי בְּהַדַּעַת בִּבְחִינַת גַּם בְּלֹא דַּעַת נֶפֶשׁ לֹא טוֹב כְּמוֹ שֶׁמּוּבָא שָׁם. וְעַל-כֵּן הַיַּיִן שֶׁהוּא בְּחִינַת הַדַּעַת מְבָרְכִין עָלָיו הַטּוֹב וְהַמֵּיטִיב. כִּי בִּמְקוֹם הַדַּעַת שָׁם הַטּוֹב כַּנַּ\"ל:"
  ],
  "Likutei Halakhot%2C Orach Chaim%2C Laws of Grace After Meals and Washing after Meals.": [
    "עַל-פִּי מַה שֶּׁכָּתַבְתִּי לְעֵיל בְּהִלְכוֹת נְטִילַת יָדַיִם וּבְצִיעוֹת הַפַּת הֲלָכָה א שֶׁהָאֲכִילָה הִוא בְּחִינַת הַמְשָׁכַת הַדַּעַת כַּנַּ\"ל וְכֵן כָּתַב רַבֵּנוּ בַּמַּאֲמָר 'וַיְהִי הֵם מְרִיקִים שַׂקֵּיהֶם' סִימָן יז שֶׁעַל-יְדֵי הָאֲכִילָה נִשְׁלָם הַדַּעַת, עַיֵּן שָׁם:",
    "וְעַל-כֵּן צָרִיךְ לִטֹּל מַיִם אַחֲרוֹנִים אַחַר הָאֲכִילָה כְּדֵי לָתֵת חֵלֶק לְהַסִּטְרָא אָחֳרָא כַּיָּדוּעַ, כִּי עִקַּר יְנִיקָתָם הוּא מִשָּׁם מִבְּחִינַת מִזְבֵּחַ שֶׁהוּא שֻׁלְחָנוֹ שֶׁל אָדָם, עַיֵּן שָׁם. וּבְהֶכְרֵחַ לָתֵת לָהֶם יְנִיקָה וְחִיּוּת בְּצִמְצוּם כְּדֵי שֶׁלֹּא יִתְגַּבְּרוּ בְּיוֹתֵר וְיִהְיֶה חַס וְשָׁלוֹם, קִלְקוּל הַדַּעַת לְגַמְרֵי וְזֶה בְּחִינַת מַיִם אַחֲרוֹנִים כַּנַּ\"ל נִמְצָא שֶׁמַּיִם אַחֲרוֹנִים הוּא קִיּוּם הַדַּעַת, כִּי אִם לָאו יִתְגַּבְּרוּ חַס וְשָׁלוֹם כַּנַּ\"ל. וְזֶה שֶׁסָּמְכוּ חֲכָמֵינוּ זִכְרוֹנָם לִבְרָכָה הַנְּטִילוֹת זֶה לָזֶה וּקְרָאוּם מַיִם רִאשׁוֹנִים וְאַחֲרוֹנִים, כִּי שְׁנֵיהֶם לְצֹרֶךְ עִנְיָן אֶחָד, כִּי מַיִם רִאשׁוֹנִים כְּדֵי לְטַהֵר הַיָּדַיִם לְהַמְשִׁיךְ הַדַּעַת מִשָּׁם כַּנַּ\"ל וְאַחַר הָאֲכִילָה שֶׁכְּבָר נִמְשַׁךְ הַדַּעַת בָּאִים מַיִם אַחֲרוֹנִים כְּדֵי לָתֵת לָהֶם חֶלְקָם כְּדֵי לְקַיֵּם הַדַּעַת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, וְהִתְקַדִּשְׁתֶּם-אֵלּוּ מַיִם רִאשׁוֹנִים וִהְיִיתֶם קְדוֹשִׁים-אֵלּוּ מַיִם אַחֲרוֹנִים, כִּי שְׁנֵיהֶם בְּחִינַת קְדֻשָׁה, כִּי עִקַּר קְדֻשָׁה הוּא הַדַּעַת כַּנַּ\"ל. וְעַתָּה מְדֻקְדָּק הֵיטֵב לִמּוּד רַבּוֹתֵינוּ זִכְרוֹנָם לִבְרָכָה בַּמִּקְרָא, כִּי וְהִתְקַדִּשְׁתֶּם הוּא לְשׁוֹן הִתְקַדְּשׁוּת מֵחָדָשׁ שֶׁצָּרִיךְ לִרְאוֹת לְהִתְקַדֵּשׁ, וּמִזֶּה לָמְדוּ מַיִם רִאשׁוֹנִים כִּי עַל-יְדֵי הֶם מְקַדֵּשׁ עַצְמוֹ עַל-יְדֵי שֶׁמַּמְשִׁיךְ הַדַּעַת מִשָּׁם כַּנַּ\"ל אֲבָל וִהְיִיתֶם קְדוֹשִׁים. 'וִהְיִיתֶם' הוּא לְשׁוֹן הֹוֶה וְקִיּוּם, הַיְנוּ שֶׁצָּרִיךְ לִרְאוֹת שֶׁיִּהְיֶה וְיִתְקַיֵּם קְדֻשָּׁתוֹ וְלֹא יִתְבַּטֵּל חַס וְשָׁלוֹם, וּמִזֶּה לָמְדוּ מַיִם אַחֲרוֹנִים, כִּי עַל-יְדֵי מַיִם אַחֲרוֹנִים נִתְקַיֵּם הַדַּעַת כַּנַּ\"ל. וְעַל-כֵּן מַיִם אַחֲרוֹנִים נוֹטְלִים בְּכָל מִינֵי מַשְׁקִים, כִּי מַיִם רִאשׁוֹנִים שֶׁבָּאוּ לְצֹרֶךְ הַמְשָׁכַת הַדַּעַת וְעַל-כֵּן צָרִיךְ שָׁם לְהַגְבִּיהַּ יָדָיו וּלְבָרֵךְ עֲלֵיהֶם כְּדֵי לְהַמְשִׁיךְ קְדֻשָׁה, עַל-כֵּן צְרִיכִין מַיִם דַּוְקָא, כִּי מַיִם הוּא בְּחִינַת דַּעַת כַּנַּ\"ל וְהֵם בְּחִינַת מַיִם קְדוֹשִׁים, אֲבָל אַחֲרוֹנִים שֶׁאֵינָם בָּאִים רַק לְהַעֲבִיר הַזֻּהֲמָה וְלָתֵת לָהֶם חֶלְקָם, עַל-כֵּן אֵין צֹרֶךְ לְמַיִם, כִּי אֵין צָרִיךְ עַתָּה לְהַמְשִׁיךְ הַדַּעַת רַק לְהַעֲבִיר הַזֻּהֲמָא וְלִתֵּן לָהֶם חֶלְקָם כַּנַּ\"ל. וּמֵחֲמַת זֶה צָרִיךְ לְהַשְׁפִּיל יָדָיו. גַּם אֵין מְבָרְכִין עֲלֵיהֶם כַּמּוּבָא וְכַנַּ\"ל:",
    "וְתֵכֶף אַחַר שֶׁנָּטַל יָדָיו וְזָכָה לְקַיֵּם שְׁלֵמוּת הַדַּעַת כַּנַּ\"ל, אָז זוֹכִין לְבִרְכַּת הַמָּזוֹן, כִּי עַל-יְדֵי שְׁלֵמוּת הַדַּעַת נִתְקַשְּׁרִין לְהַצַּדִּיק כַּמְבֹאָר בַּמַּאֲמָר וַיְהִי הֵם מְרִיקִים וְכוּ' הַנַּ\"ל וּכְשֶׁנִּתְקַשְּׁרִין לְהַצַּדִּיק מִשָּׁם נִמְשָׁכִין כָּל הַבְּרָכוֹת בְּחִינַת וּבְרָכוֹת לְרֹאשׁ צַדִּיק כַּיָּדוּעַ. וְזֶה בְּחִינַת בִּרְכַּת הַמָּזוֹן שֶׁזּוֹכִין לְהַמְשִׁיךְ בְּרָכוֹת עַל-יְדֵי הַצַּדִּיק עַל-יְדֵי שֶׁנִּתְקַשְּׁרִין אֵלָיו עַל-יְדֵי הָאֲכִילָה שֶׁהִוא שְׁלֵמוּת הַדַּעַת כַּנַּ\"ל. וְזֶה בְּחִינַת אוֹרֵחַ מְבָרֵךְ בְּחִינַת אֹרַחַ צַדִּיקִים כְּאוֹר, כְּמוֹ שֶׁכָּתַב רַבֵּנוּ וְכַנַּ\"ל. וְעַל-כֵּן תֵּכֶף לִנְטִילַת יָדַיִם בְּרָכָה כִּי צָרִיךְ לִזָּהֵר מְאֹד שֶׁלֹּא לָתֵת לָהֶם יְנִיקָה יוֹתֵר מִדַּאי עַל-כֵּן תֵּכֶף אַחַר נְטִילַת מַיִם אַחֲרוֹנִים שֶׁנּוֹתְנִין לָהֶם כֹּחַ וִינִיקָה צָרִיךְ לִבְרֹחַ תֵּכֶף מֵהֶם וּלְבָרֵךְ כְּדֵי לְקַשֵּׁר עַצְמוֹ לְהַצַּדִּיק וְלֹא לְהַפְסִיק כְּלָל בֵּינְתַיִם כְּדֵי שֶׁלֹּא יִתְגַּבְּרוּ בְּתוֹךְ כָּךְ חַס וְשָׁלוֹם:",
    "וְעַל-כֵּן בִּרְכַּת הַמָּזוֹן נֶאֶמְרָה בְּכָל לָשׁוֹן. כִּי מֵאַחַר שֶׁכְּבָר זָכוּ לִשְׁלֵמוּת הַדַּעַת וְנִתְבַּטֵּל יְנִיקַת כָּל הַקְּלִפּוֹת וְכָל הָאֱמוּנוֹת כָּזְבִּיּוֹת שֶׁיְּנִיקָתָם מִפְּגַם הַמִּזְבֵּחַ, כִּי כְּבָר זָכָה לִשְׁלֵמוּת הַמִּזְבֵּחַ עַל-יְדֵי מַיִם רִאשׁוֹנִים וּמַיִם אַחֲרוֹנִים וַאֲכִילָה בְּכַשְׁרוּת. וּמֵחֲמַת זֶה צְרִיכִין לְהַאֲכִיל לֶעָנִי מֵעַל שֻׁלְחָנוֹ, כִּי אַף שֶׁמִּצְוַת צְדָקָה גְּדוֹלָה מְאֹד וּצְרִיכִין לִזָּהֵר תָּמִיד בִּצְדָקָה. עִם כָּל זֶה בְּיוֹתֵר צְרִיכִין לִזָּהֵר בִּשְׁעַת אֲכִילָה לְקַיֵּם אָז מִצְוַת צְדָקָה כְּדֵי שֶׁיִּהְיוּ נַעֲשִׂין גֵּרִים עַל-יְדֵי זֶה וְיִהְיֶה נִשְׁלָם בְּחִינַת הַמִּזְבֵּחַ כְּמוֹ שֶׁמְּבֹאָר שָׁם, עַיֵּן שָׁם. וְעַל-כֵּן מֻתָּר לְבָרֵךְ בִּרְכַּת הַמָּזוֹן בְּכָל לָשׁוֹן, כִּי כְּבָר נִתְבַּטֵּל יְנִיקַת כָּל הַשִּׁבְעִים לְשׁוֹנוֹת וְחָזְרוּ כֻּלָּם אֶל הַקְדֻשָׁה וְנִשְׁלַם הַדַּעַת כַּנַּ\"ל וּמֵאַחַר שֶׁכְּבָר נִתְגַּיְּרוּ וְחָזְרוּ כֻּלָּם אֶל הַקְדֻשָׁה עַל-כֵּן מֻתָּר לְבָרֵךְ בְּכָל הַלְּשׁוֹנוֹת, כִּי כֻּלָּם קְדוֹשִׁים, כִּי יָצָא הַטּוֹב שֶׁבָּהֶם וְחָזַר אֶל הַקְדֻשָׁה וְהָרַע נִתְבַּטֵּל מִמֵּילָא, עַיֵּן שָׁם.:",
    "וְזֶה שֶׁכָּתַב רַבֵּנוּ בְּמָקוֹם אַחֵר עַל הַגְּמָרָא, תְּפִלּוֹת כְּנֶגֶד תְּמִידִין תִּקְּנוּם שֶׁהַכְנָסַת אוֹרֵחַ תַּלְמִיד חָכָם הוּא תִּקּוּן הַדַּעַת וְהוּא בְּחִינַת אֹרַח צַדִּיקִים וְכוּ', עַיֵּן שָׁם. כִּי עִקַּר הַצְּדָקָה שֶׁיִּהְיוּ נַעֲשִׂין גֵּרִים עַל יָדָהּ וְיִהְיֶה נִשְׁלָם הַמִּזְבֵּחַ כְּדֵי לִזְכּוֹת לְהִתְקַשְּׁרוּת לְהַצַּדִּיק הוּא כְּשֶׁנּוֹתְנִין צְדָקָה לְתַלְמִיד חָכָם דַּיְקָא וְהָעִקָּר בִּשְׁעַת הָאֲכִילָה כַּנַּ\"ל. וְזֶה בְּחִינַת הַכְנָסַת אוֹרְחִים תַּלְמִידֵי חֲכָמִים, בְּחִינַת אֹרַח צַדִּיקִים כַּנַּ\"ל, כִּי עַל-יְדֵי זֶה זוֹכִין לִשְׁלֵמוּת הַמִּזְבֵּחַ שֶׁעַל-יְדֵי זֶה נִתְקַשְּׁרִין לְהַצַּדִּיק וְאָז אוֹרֵחַ מְבָרֵךְ, כִּי מֵהַצַּדִּיק מְקַבְּלִין כָּל הַבְּרָכוֹת כַּנַּ\"ל וּכְשֶׁנִּתְקַשְּׁרִין לְהַצַּדִּיק זוֹכִין לְיִרְאָה וְאַהֲבָה. וְזֶה בְּחִינַת שָׁלֹשׁ בְּרָכוֹת שֶׁל בִּרְכַּת הַמָּזוֹן כְּנֶגֶד בְּחִינַת הַצַּדִּיק וְהַיִּרְאָה וְאַהֲבָה שֶׁבָּאִים מִמֶּנּוּ כַּנַּ\"ל, כִּי בְּרָכָה אֶמְצָעִית שֶׁהִוא בִּרְכַּת הָאָרֶץ הִוא כְּנֶגֶד הַצַּדִּיק שֶׁעַל-יְדֵי זֶה זוֹכִין לְאֶרֶץ-יִשְׂרָאֵל, כִּי צַדִּיקִים יִרְשׁוּ אָרֶץ. וְעַל-כֵּן נִזְכָּר שָׁם בְּרִית בְּחִינַת צַדִּיק, וְהוּא עוֹמֵד בְּאֶמְצַע וּמִמֶּנּוּ מִתְפַּשְּׁטִין וְיוֹצְאִים אַהֲבָה וְיִרְאָה בְּחִינַת בְּרָכָה רִאשׁוֹנָה שֶׁהִוא בְּחִינַת רָצוֹן בְּחִינַת אַהֲבָה, כִּי כָּל הַבְּרָכָה מְדַבֶּרֶת מִטּוּבוֹ וְחַסְדּוֹ וְרַחֲמָיו וּרְצוֹנוֹ. וּבְרָכָה שְׁלִישִׁית הִוא בּוֹנֶה יְרוּשָׁלַיִם שֶׁהִוא בְּחִינַת יִרְאָה בְּחִינַת יִרְאַה שָׁלֵם, כִּי עַל-יְדֵי הִתְקַשְּׁרוּת לְהַצַּדִּיק עַל-יְדֵי הָאֲכִילָה זוֹכִין לְיִרְאָה וְאַהֲבָה, כְּמוֹ שֶׁמְּבֹאָר שָׁם, עַיֵּן שָׁם:",
    "וְזֶה שֶׁכָּתוּב, וַיִּטַּע אֵשֶׁל בִּבְאֵר שֶׁבַע וַיִּקְרָא שָׁם בְּשֵׁם ה' וְכוּ'. כִּי עַל-יְדֵי הָאֲכִילָה וּשְׁתִיָּה שֶׁהִוא בְּחִינַת אֵשֶׁל, כְּמוֹ שֶׁפֵּרֵשׁ רַשִׁ\"י, עַל-יְדֵי זֶה דַּיְקָא קָרָא בְּשֵׁם ה', כִּי עַל-יְדֵי זֶה נִתְגַּלֶּה הַיִּרְאָה וְהָאַהֲבָה כַּנַּ\"ל, כִּי אַבְרָהָם זָכָה לִשְׁלֵמוּת הַמִּזְבֵּחַ שֶׁהוּא אֲכִילָה בְּכַשְׁרוּת עַל-יְדֵי שֶׁהָיָה מְגַיֵּר גֵּרִים, כִּי אַבְרָהָם הָיָה אִישׁ חֶסֶד וּבַעַל צְדָקָה וּגְמִילוּת חֶסֶד וְעַל-יְדֵי זֶה הָיָה מְגַיֵּר גֵּרִים וְעַל-יְדֵי זֶה זָכָה לִשְׁלֵמוּת הַמִּזְבֵּחַ שֶׁהוּא תִּקּוּן הָאֲכִילָה כַּנַּ\"ל:",
    "שַׁיָּךְ לְעֵיל:",
    "עַל-יְדֵי הָאֲכִילָה בְּכַשְׁרוּת זוֹכִין לְהִתְקַשְּׁרוּת לְהַצַּדִּיק וְעַל-יְדֵי זֶה זוֹכִין לְיִרְאָה וְאַהֲבָה כַּנַּ\"ל, כִּי אֲכִילָה בְּכַשְׁרוּת הוּא נִשְׁפָּע מִבְּחִינַת אֶרֶץ-יִשְׂרָאֵל שֶׁהִוא בְּחִינַת אֱמֶת, בְּחִינַת תְּפִלִּין שֶׁנִּקְרָאִין פְּאֵר, כְּמוֹ שֶׁכָּתַב רַבֵּנוּ בַּמַּאֲמָר, וַאֲכַלְתֶּם אָכוֹל וְשָׂבוֹעַ וְכוּ' בְּסִימָן מז, עַיֵּן שָׁם. נִמְצָא שֶׁזּוֹכֶה עַל-יְדֵי אֲכִילָה בְּכַשְׁרוּת לְגַלּוֹת הַהִתְפָּאֲרוּת בְּחִינַת תְּפִלִּין הַנַּ\"ל. וּמִזֶּה נַעֲשֶׂה הַיִּרְאָה וְאַהֲבָה כְּמוֹ שֶׁמְּבֹאָר שָׁם. וְזֶה בְּחִינַת בִּרְכַּת הַמָּזוֹן כַּנַּ\"ל, בְּחִינַת וַאֲכַלְתֶּם אָכוֹל וְשָׂבוֹעַ וְהִלַּלְתֶּם אֶת שֵׁם ה' וְכוּ', כְּמוֹ שֶׁמְּבֹאָר שָׁם:",
    "בְּחִינַת שָׁלֹשׁ בְּרָכוֹת שֶׁל בִּרְכַּת הַמָּזוֹן הֵם כְּנֶגֶד הַדַּעַת שֶׁכָּלוּל מִתְּלָת מִבְּחִינַת יִרְאָה וְאַהֲבָה שֶׁהֵם בְּחִינַת חֶסֶד וּגְבוּרָה וְהַדַּעַת הַמְחַבְּרָם. וְעַל-כֵּן מִדְּאוֹרַיְתָא סַגִּי בְּשָׁלֹשׁ בְּרָכוֹת, כִּי עִקַּר הַדַּעַת הוּא רַק שָׁלֹשׁ בְּחִינוֹת כַּנַּ\"ל. וַחֲכָמֵינוּ זִכְרוֹנָם לִבְרָכָה הוֹסִיפוּ בְּרָכָה רְבִיעִית כְּדֵי לְהַמְשִׁיךְ הִתְפַּשְּׁטוּת הַדַּעַת בִּפְרָטִיּוּת, כִּי בִּפְרָטִיּוּת הֵם אַרְבַּע בְּחִינוֹת, כַּמּוּבָא וְעַל-כֵּן הוֹסִיפוּ בִּרְכַּת הַטּוֹב וְהַמֵּטִיב. כִּי עִקַּר הַטּוֹב הוּא הַדַּעַת בְּחִינַת גַּם נֶפֶשׁ וְכוּ' כְּמוֹ שֶׁכָּתַב רַבֵּנוּ:"
  ],
  "Likutei Halakhot%2C Orach Chaim%2C Laws of Blessings Over Fruit.": [
    "הָיוּ לְפָנָיו מִינֵי פֵּרוֹת הַרְבֵּה מְבָרֵךְ עַל הֶחָבִיב תְּחִלָּה. חוּץ מִבִּרְכַּת שִׁבְעָה מִינִים. עַיֵּן בַּשֻּׁלְחָן עָרוּךְ הַדִּינִים בָּזֶה (סִימָן ריא). וְכֵן בִּרְכַּת הָעֵץ קוֹדֵם לַאֲדָמָה וְכוּ', עַיֵּן שָׁם:",
    "כִּי כָּתַב רַבֵּנוּ נֵרוֹ יָאִיר (בְּהַתּוֹרָה וַיְהִי מִקֵּץ זִכָּרוֹן סִימָן נד) שֶׁה' יִתְבָּרַךְ מַזְמִין לְכָל אָדָם בְּכָל יוֹם וּבְכָל שָׁעָה לְהַעֲלוֹת נִיצוֹצוֹת לְפִי חֶלְקֵי נֶפֶשׁ רוּחַ נְשָׁמָה שֶׁיֵּשׁ לוֹ אָז, עַיֵּן שָׁם:",
    "וְהִנֵּה בְּהַדְּבָרִים הַנֶּאֱכָלִים שָׁם מְלֻבָּשִׁים בְּיוֹתֵר נְפָשׁוֹת הַקְּדוֹשׁוֹת וְכָל אֶחָד מַזְמִין לוֹ ה' יִתְבָּרַךְ לֶאֱכֹל מַאֲכָלִים הַשַּׁיָּכִים לְחֶלְקֵי נֶפֶשׁ רוּחַ נְשָׁמָה שֶׁיֵּשׁ לוֹ אָז כְּדֵי לְהַשְׁלִים נַפְשׁוֹ וְזֶהוּ שֶׁאָנוּ מְבָרְכִין בּוֹרֵא נְפָשׁוֹת רַבּוֹת וְחֶסְרוֹנָם. 'וְחֶסְרוֹנָם' דַּיְקָא, כִּי אֵלּוּ הַנְּפָשׁוֹת שֶׁאוֹכֵל עַתָּה הֵם הַנִּיצוֹצוֹת שֶׁנֶּחְסְרוּ מִנַּפְשׁוֹ וְנָפְלוּ לְשָׁם. וְכָעֵת עַל-יְדֵי אֲכִילָתוֹ הוּא מַשְׁלִים חֶסְרוֹן נַפְשׁוֹ מַמָּשׁ. וְלִפְעָמִים אֵין לְאָדָם שׁוּם חִסָּרוֹן בְּנַפְשׁוֹ רַק שֶׁעַל-יְדֵי אֲכִילָתוֹ הוּא מַעֲלֶה נְפָשׁוֹת מִשָּׁם. וְעַל-יְדֵי זֶה מֵאִיר עַל נַפְשׁוֹ וּמְחַיֶּה אֶת נַפְשׁוֹ בְּהֶאָרָה יְתֵרָה. וְזֶה בְּחִינַת עַל כָּל מַה שֶּׁבָּרָאתָ לְהַחֲיוֹת בָּהֶם נֶפֶשׁ כָּל חָי. וּפֵרֵשׁ הר\"ב שָׁם, דְּהַיְנוּ שֶׁאֲפִלּוּ בִּלְתִּי אוֹתָן הַדְּבָרִים אֶפְשָׁר לְהִתְקַיֵּם וְהֵם רַק לְהַחֲיוֹת בְּיוֹתֵר לְהוֹסִיף חִיּוּת וְהֶאָרָה בְּנַפְשׁוֹ כַּנַּ\"ל. וְעַל-כֵּן מְבָרֵךְ עַל הֶחָבִיב תְּחִלָּה, כִּי כָּל דָּבָר מוֹשֵׁךְ עַצְמוֹ לְשָׁרְשׁוֹ לְמָקוֹם שֶׁחִיּוּתוֹ תָּלוּי שָׁם. וְעַל-כֵּן מֵאַחַר שֶׁחָבִיב וּמִתְאַוֶּה לוֹ אוֹתוֹ הַדָּבָר בְּוַדַּאי יֵשׁ שָׁם נְפָשׁוֹת הַשַּׁיָּכִים לוֹ אָז לְחֶלְקֵי נֶפֶשׁ רוּחַ נְשָׁמָה שֶׁלּוֹ וְעַל-כֵּן מְבָרֵךְ עָלָיו תְּחִלָּה, כִּי עִקַּר שְׁלֵמוּת הַנְּפָשׁוֹת וַעֲלִיָתָן הוּא עַל-יְדֵי הַבְּרָכָה, אֲבָל שִׁבְעָה מִינִים שֶׁנִּשְׁתַּבְּחָה בָּהֶן אֶרֶץ-יִשְׂרָאֵל שֶׁשָּׁם שֹׁרֶשׁ כָּל הַנְּפָשׁוֹת דִּקְדֻשָּׁה, כִּי אֶרֶץ-יִשְׂרָאֵל הִוא בְּחִינַת אֱמוּנָה שֶׁהִיא שֹׁרֶשׁ הַנְּפָשׁוֹת וְעַל-כֵּן מִשָּׁם יֵצֵא לֶחֶם, כִּי כָּל הַשְׁפָּעוֹת אֲכִילָה דִּקְדֻשָּׁה יוֹצֵא מִשָּׁם כְּמוֹ שֶׁכָּתַב רַבֵּנוּ בַּמַּאֲמָר, וַאֲכַלְתֶּם אָכוֹל וְשָׂבוֹעַ (סִימָן מז). כִּי כָּל הַמַּאֲכָלִים הֵם בְּחִינַת נְפָשׁוֹת כַּנַּ\"ל. וְעַל-כֵּן יֵשׁ לָהֶם מַעֲלָה וּקְדִימָה לִבְרָכָה כַּנַּ\"ל. וְזֶה שֶׁקָּבְעוּ רַבּוֹתֵינוּ זִכְרוֹנָם לִבְרָכָה בְּרָכָה מְיֻחֶדֶת לְפֵרוֹת, דְּהַיְנוּ בּוֹרֵא פְּרִי הָאֲדָמָה אוֹ בּוֹרֵא פְּרִי הָעֵץ וְלֹא כָּלְלוּ אוֹתָם בִּשְׁאָר דְּבָרִים שֶׁבִּרְכָתָן שֶׁהַכֹּל, כִּי בַּפֵּרוֹת יֵשׁ נְפָשׁוֹת יְקָרוֹת מְאֹד. וּכְמוֹ שֶׁהֵבַנְתִּי מִשִּיחַת רַבֵּנוּ נֵרוֹ יָאִיר. וְעַל-כֵּן נִקְרָאִים פְּרִי, כִּי חֲשִׁיבוּת הַנְּפָשׁוֹת וּמַעֲלָתָהּ תָּלוּי בְּהַדַּעַת, כִּי עִקַּר גִּדּוּל הַנֶּפֶשׁ וִינִיקָתָהּ הוּא מֵהַדַּעַת, כְּמוֹ שֶׁכָּתַב רַבֵּנוּ. וְכָל מַה שֶּׁהַנֶּפֶשׁ סְמוּכָה יוֹתֵר אֶל הַדַּעַת הִיא חֲשׁוּבָה יוֹתֵר. וְעַל-כֵּן הֵם נִקְרָאִים פְּרִי, כִּי הַדַּעַת נִקְרָא פְּרִי עַל שֵׁם שֶׁהִוא עוֹשָׂה פֵּרוֹת, כְּמוֹ שֶׁכָּתַב רַבֵּנוּ לְהוֹרוֹת שֶׁהֵם סְמוּכִים אֶל הַדַּעַת. וְעַל-כֵּן מְיַחֲדִין לָהֶם בְּרָכָה מֵחֲמַת הַחֲשִׁיבוּת הַזֹּאת וּמַזְכִּירִין בְּהַבְּרָכָה שָׁם פְּרִי, דְּהַיְנוּ פְּרִי הָאֲדָמָה אוֹ הָעֵץ. וְכֵן פְּרִי הָעֵץ חֲשׁוּבִין מִפְּרִי הָאֲדָמָה וְיִחֲדוּ לָהֶם בְּרָכָה כִּי שָׁם מְלֻבָּשִׁין נְפָשׁוֹת יְקָרוֹת בְּיוֹתֵר בִּבְחִינַת כִּי אָדָם עֵץ הַשָּדֶה. וְעַל-כֵּן אִם בֵּרֵךְ עַל פֵּרוֹת הָעֵץ בּוֹרֵא פְּרִי הָאֲדָמָה יָצָא. כִּי אוֹתוֹ הַמַּעֲלָה שֶׁיֵּשׁ לְפֵרוֹת הָאֲדָמָה יֵשׁ לָהֶם גַּם-כֵּן רַק שֶׁהֵם חֲשׁוּבִין יוֹתֵר כַּנַּ\"ל, אֲבָל לְהֵפֶךְ לֹא יָצָא, כִּי בִּרְכַּת הָעֵץ אֵינוֹ שַׁיָּךְ כְּלָל לִפְרִי הָאֲדָמָה כִּי אֵין לָהֶם אוֹתוֹ הַמַּעֲלָה כַּנַּ\"ל. וְעַל כֻּלָּם אִם אָמַר שֶׁהַכֹּל יָצָא, כִּי שֶׁהַכֹּל כּוֹלֵל כֻּלָּם בִּבְחִינַת שֶׁהַכֹּל נִהְיָה בִּדְבָרוֹ, כִּי מֵהַדִּבּוּר יוֹצְאִין הַנְּפָשׁוֹת בִּבְחִינַת נַפְשִׁי יָצְאָה בְדַבְּרוֹ:",
    "וְזֶה שֶׁכָּתוּב בַּשֻּׁלְחָן עָרוּךְ כַּמָּה דִּינִים שֶׁיֵּשׁ כַּמָּה דְּבָרִים שֶׁאֵין מְבָרְכִין עֲלֵיהֶם רַק בּוֹרֵא פְּרִי הָאֲדָמָה אַף-עַל-פִּי שֶׁגְּדֵלִים עַל הָעֵץ, עַיֵּן שָׁם. כִּי בֶּאֱמֶת מַה שֶּׁתִּקְּנוּ בְּרָכָה מְיֻחֶדֶת עַל פְּרִי הָעֵץ הוּא רַק מֵחֲמַת חֲשִׁיבוּתָם כַּנַּ\"ל, כִּי בֶּאֱמֶת לֹא תִּקְּנוּ בְּרָכָה פְּרָטִית עַל כָּל דָּבָר וְדָבָר רַק מֵחֲמַת חֲשִׁיבוּת הַנַּ\"ל יִחֲדוּ לָהֶם בְּרָכָה. וְעַל-כֵּן כְּשֶׁאֵינָם עִקַּר הַפְּרִי אֵין לָהֶם אוֹתוֹ הַמַּעֲלָה, עַל-כֵּן אֵין מְבָרְכִין עֲלֵיהֶם רַק בּוֹרֵא פְּרִי הָאֲדָמָה. וְכֵן כַּמָּה דְּבָרִים שֶׁעֲדַיִן לֹא נִגְמָר בִּשּׁוּל הַפֵּרוֹת אֵין מְבָרְכִין עֲלֵיהֶם גַּם-כֵּן רַק בּוֹרֵא פְּרִי הָאֲדָמָה, כִּי כְּשֶׁלֹּא נִגְמָר בִּשּׁוּלָם עֲדַיִן לֹא נִשְׁלָם הַנֶּפֶשׁ שֶׁיֵּשׁ שָׁם כְּמוֹ שֶׁכָּתַב רַבֵּנוּ בָּזֶה. וְעַל-כֵּן אֵין לָהֶם חֲשִׁיבוּת וְכַנַּ\"ל:",
    "וְעַל-כֵּן אֵין מְבָרְכִין עַל הַטָּפֵל כְּלָל רַק עַל הָעִקָּר, כִּי הַכֹּל הוֹלֵךְ אַחַר כַּוָּנַת הָאָדָם וְדַעְתּוֹ. וּמֵאַחַר שֶׁזֶּה עִקָּר אֶצְלוֹ בְּוַדַּאי הוּא שְׁלֵמוּת נַפְשׁוֹ. וְעַל-כֵּן מְבָרֵךְ עָלָיו וּפוֹטֵר אֶת הַטָּפֵל אֲפִלּוּ אִם הוּא לֶחֶם, כִּי אַף שֶׁהַלֶּחֶם חָשׁוּב מְאֹד בְּכָל מָקוֹם וְהוּא בְּחִינַת דַּעַת כַּנַּ\"ל. אַף-עַל-פִּי-כֵן מֵאַחַר שֶׁעַתָּה אֵינוֹ חָפֵץ בַּלֶּחֶם כְּלָל רַק לֶאֱכֹל אוֹתוֹ הָעִקָּר בְּעֵינָיו. וְהַלֶּחֶם אֵינוֹ אוֹכֵל כִּי אִם לְטָפֵל בְּוַדַּאי בְּשָׁעָה זוֹ צָרִיךְ לִשְׁלֵמוּת נַפְשׁוֹ אוֹתוֹ הָעִקָּר דַּיְקָא לְפִי חֶלְקֵי נֶפֶשׁ רוּחַ נְשָׁמָה שֶׁיֵּשׁ לוֹ אָז. וְעַל-כֵּן מְבָרֵךְ עָלָיו וּפוֹטֵר אֶת הַטָּפֵל כַּנַּ\"ל:",
    "וּמֵחֲמַת שֶׁעִקַּר שְׁלֵמוּת הַנְּפָשׁוֹת וַעֲלִיָתָן עַל-יְדֵי הַדַּעַת. עַל-כֵּן הוֹלְכִין אַחַר דַּעַת הָאָדָם, דְּהַיְנוּ אִם הָיְתָה דַּעְתּוֹ עַל הַפֵּרוֹת אַף שֶׁלֹּא הָיָה לְפָנָיו אֵין צָרִיךְ לְבָרֵךְ עֲלֵיהֶם וְכֵן לְהֵפֶךְ, כִּי עִקַּר עֲלִיָּתָם וְתִקּוּנָם תָּלוּי בְּדַעַת הָאָדָם כַּנַּ\"ל:",
    "וְעַל-כֵּן צָרִיךְ לִנְהֹג כָּבוֹד בָּאֳכָלִין, כִּי בְּמָקוֹם שֶׁמְּלֻבָּשִׁין נְפָשׁוֹת צָרִיךְ לִנְהֹג בָּהֶם כָּבוֹד כְּדֵי שֶׁיִּתְאַוּוּ הַנְּפָשׁוֹת לָצֵאת, כִּי שָׁרְשָׁם הוּא הַכָּבוֹד. וּכְמוֹ שֶׁכָּתַב רַבֵּנוּ בַּמַּאֲמָר דִּרְשׁוּ וְכוּ' סִימָן לז הַמּוּבָא בְּהִלְכוֹת בֵּית הַכְּנֶסֶת, עַיֵּן שָׁם:"
  ],
  "Likutei Halakhot%2C Orach Chaim%2C Laws of Blessing on Fragrance.": [
    "עַל הָרֵיחַ מְבָרֵךְ לְפָנָיו וְאֵין מְבָרֵךְ לְאַחֲרָיו כְּלוּם כִּי עַל כָּל הַדְּבָרִים הַנֶּאֱכָלִין צְרִיכִין לְבָרֵךְ בְּרָכָה רִאשׁוֹנָה וּבְרָכָה אַחֲרוֹנָה:",
    "וְהַנִּרְאֶה לַעֲנִיּוּת דַּעְתִּי שֶׁהוּא עַל-פִּי מַה שֶּׁכָּתַב רַבֵּנוּ בַּמַּאֲמָר 'בּוּדְיָא' בְּסִימָן כה שֶׁבְּכָל מַדְרֵגָה וּמַדְרֵגָה יֵשׁ קְלִפָּה הַקּוֹדֶמֶת לַפְּרִי, דְּהַיְנוּ כֹּחַ הַמְדַמֶּה כֹּחַ הַבַּהֲמִיּוּת, עַיֵּן שָׁם. וְצָרִיךְ לְהַכְנִיעַ וּלְשַׁבֵּר אוֹתוֹ. וְהוּא עַל-יְדֵי שֶׁמַּזְכִּירִין גְּדֻלַּת הַבּוֹרֵא. וְעַל-יְדֵי זֶה נִכְנָעִין כַּמְבֹאָר בַּכַּוָּנוֹת הוֹדוּ לַה' קִרְאוּ בִשְׁמוֹ, עַיֵּן שָׁם:",
    "וְהִנֵּה יָדוּעַ שֶׁכַּוָּנוֹת הָאֲכִילָה כְּדֵי לְבָרֵר הַנִּיצוֹצוֹת שֶׁנָּפְלוּ לִבְחִינַת כֹּחַ הַמְדַמֶּה כֹּחַ הַבַּהֲמִיּוּת בְּחִינַת צוֹמֵחַ חַי לְהַעֲלוֹתָן לִבְחִינַת מְדַבֵּר. וְעַל-כֵּן צָרִיךְ לְבָרֵךְ קֹדֶם הָאֲכִילָה, כִּי הַבְּרָכָה הִוא בְּחִינַת שֶׁבַח ה' וּגְדֻלָּתוֹ וְעַל-יְדֵי זֶה נִכְנָע כֹּחַ הַבַּהֲמִיּוּת כַּנַּ\"ל. וַאֲזַי יָכוֹל הַנֶּפֶשׁ שֶׁיֵּשׁ שָׁם לַעֲלוֹת מִמַּדְרֵגַת דּוֹמֵם צוֹמֵחַ חַי לְמַדְרֵגַת מְדַבֵּר כַּנַּ\"ל. וְאַחַר כָּךְ כְּשֶׁאוֹכֵל וַאֲזַי הַמָּזוֹן נִתְחַלֵּק בָּאֵיבָרִים. וּמִתְּחִלָּה נִזּוֹן הַכָּבֵד שֶׁשָּׁם בְּחִינַת נֶפֶשׁ הַמִּתְאַוֶּה. וּמִשָּׁם יְנִיקַת הַכְּסִילוּת שֶׁהִוא כֹּחַ הַמְדַמֶּה וְצָרִיךְ לְבָרֵר הַמַּאֲכָל הַנֶּאֱכָל כְּבָר לְהַעֲלוֹתוֹ מִן הַכָּבֵד אֶל הַמֹּחַ שֶׁזֶּה עֲלִיָּה מִן מַדְרֵגָה לְמַדְרֵגָה. וְצָרִיךְ לְהַכְנִיעַ שֵׁנִית הַכֹּחַ הַמְדַמֶּה שֶׁבְּגוּף הָאָדָם בְּעַצְמוֹ שֶׁהוּא בְּחִינַת הַדָּם שֶׁבַּכָּבֵד כַּנַּ\"ל. כְּדֵי לְהַעֲלוֹת הַמַּאֲכָל אֶל הַמֹּחַ שֶׁמִּשָּׁם עִקַּר עֲלִיָּתוֹ. וְעַל-כֵּן אַחַר הָאֲכִילָה צָרִיךְ לְבָרֵךְ בְּרָכָה אַחֲרוֹנָה כְּדֵי לְהַכְנִיעַ שֵׁנִית הַכֹּחַ הַמְדַמֶּה שֶׁבְּתוֹךְ הָאָדָם בְּעַצְמוֹ כְּדֵי שֶׁיּוּכַל הַמַּאֲכָל לְהִתְבָּרֵר וְלַעֲלוֹת אֶל הַמֹּחַ כַּנַּ\"ל. וְכֵן אִיתָא בַּסְּפָרִים. שֶׁהַבְּרָכָה הִיא בִּשְׁבִיל בֵּרוּר הַמַּאֲכָלִים וַעֲלִיָּתָן. וְעַל-כֵּן אִם כְּבָר נִתְעַכֵּל הַמָּזוֹן אֵין מְבָרְכִין עוֹד הַבְּרָכָה אַחֲרוֹנָה, כִּי אֵין צֹרֶךְ עוֹד לְבָרֵר, כִּי מַה דַּהֲוָה הֲוָה. וּמֵחֲמַת זֶה אֵין מְבָרְכִין בְּרָכָה אַחֲרוֹנָה אַחַר הָרֵיחַ, כִּי מֵהָרֵיחַ אֵין יְנִיקָה לְכֹחַ הַמְדַמֶּה. וְהוּא עוֹלֶה תֵּכֶף אֶל הַמֹּחַ כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת מג), אֵיזֶהוּ דָּבָר שֶׁהַנְּשָׁמָה נֶהֱנֶה מִמֶּנּוּ וְלֹא הַגּוּף הֱוֵי אוֹמֵר זֶה הָרֵיחַ. וְעַל-כֵּן אֵין צָרִיךְ לְבָרֵךְ כִּי אִם בְּרָכָה רִאשׁוֹנָה קֹדֶם שֶׁמֵּרִיחַ. שֶׁאָז הָרֵיחַ מְלֻבָּשׁ בְּהַדָּבָר הַגַּשְׁמִי מִדּוֹמֵם צוֹמֵחַ חַי שֶׁהוּא בְּחִינַת כֹּחַ הַבַּהֲמִיּוּת כְּדֵי לְהַעֲלוֹתוֹ כַּנַּ\"ל. אֲבָל אַחַר שֶׁמֵּרִיחַ אֲזַי תֵּכֶף עָלָה אֶל הַמֹּחַ וְאֵין לְהַכֹּחַ הַמְדַמֶּה יְנִיקָה מִמֶּנּוּ כַּנַּ\"ל וְעַל-כֵּן אֵין צָרִיךְ לְבָרֵךְ אַחֲרָיו. כִּי אֵין צָרִיךְ בֵּרוּר עוֹד כַּנַּ\"ל:"
  ],
  "Likutei Halakhot%2C Orach Chaim%2C Laws of Thanksgiving Blessings.": [
    "אַרְבָּעָה צְרִיכִים לְהוֹדוֹת וְכוּ'. וְסִימָנְךָ וְכָל הַחַ'יִּ'י'ם' יוֹדוּךָ סֶלָה. ח'וֹלֶה יִ'סּוּרִים [הַיְנוּ חָבוּשׁ בְּבֵית הָאֲסוּרִים] יָ'ם מִ'דְבָּר. מַה מְבָרֵךְ בָּרוּךְ אַתָּה ה' הַגּוֹמֵל לְחַיָּבִים טוֹבוֹת וְכוּ' (שֻׁלְחָן עָרוּךְ סִימָן ריט):",
    "עַל-פִּי הַמַּאֲמָר שֶׁל חֲנֻכָּה בְּלִקּוּטֵי תִּנְיָנָא סִימָן ב. שָׁם מְבֹאָר שֶׁעַל-יְדֵי תּוֹדָה הוֹדָאָה בְּחִינַת אַרְבָּעָה צְרִיכִין לְהוֹדוֹת. שֶׁזֶּה בְּחִינַת שַׁעֲשׁוּעַ עוֹלָם הַבָּא, שֶׁאָז יִהְיוּ יְמֵי הוֹדָאָה לִשְׁמוֹ יִתְבָּרַךְ בְּחִינַת הֲלָכוֹת כַּמְבֹאָר שָׁם. עַל-יְדֵי זֶה מֵאִיר הָאֱמֶת עַל-יְדֵי שְׁלֹשָׁה שֵׁמוֹת שֶׁהֵם בְּחִינַת תּוֹרָה וּתְפִלָּה וְשִׁדּוּכִים וְזִוּוּגִים לְתוֹךְ הַדִּבּוּר, דְּהַיְנוּ לִשְׁלֵמוּת רִבּוּעַ הַדִּבּוּר אַרְבָּעָה חֶלְקֵי הַדִּבּוּר, שֶׁהֵם דִּבּוּר שֶׁל תְּשׁוּבָה, וְדִבּוּר שֶׁל צְדָקָה, וְדִבּוּר שֶׁל עֲשִׁירִים קְרוֹבִים לַמַּלְכוּת בְּחִינַת שְׁלֹשֶׁת הַשָּרִיגִים וְכוּ', וְדִבּוּר שֶׁל מַלְכוּת פֶּה וְכוּ' עַיֵּן שָׁם. וְעַל-יְדֵי זֶה נִמְשָׁךְ הַקְּדֻשָּׁה שֶׁל שַׁבָּת לְשֵׁשֶׁת יְמֵי הַחֹל. וְעַל-יְדֵי זֶה נִכְלָלִין כָּל הַפְּעֻלּוֹת מִשְׁתַּנּוֹת בְּתוֹךְ אַחְדוּת הַפָּשׁוּט וְכוּ' עַיֵּן שָׁם. שֶׁזֶּה בְּחִינַת הֲלָכָה כָּרַבִּים. עַיֵּן שָׁם כָּל זֶה הֵיטֵב:",
    "וְעַתָּה נוּכַל לוֹמַר שֶׁזֶּה בְּעַצְמוֹ בְּחִינַת אַרְבָּעָה צְרִיכִין לְהוֹדוֹת שֶׁכְּנֶגֶד בְּחִינַת אַרְבָּעַת חֶלְקֵי הַדִּבּוּר שֶׁנִּשְׁלָם עַל יָדָם, כִּי עַל-יְדֵי תּוֹדָה דְּהַיְנוּ עַל-יְדֵי הָאַרְבָּעָה צְרִיכִין לְהוֹדוֹת עַל יָדָם נִשְׁלָם רִבּוּעַ הַדִּבּוּר כַּנַּ\"ל. וְעַל-כֵּן הֵם אַרְבָּעָה שֶׁצְּרִיכִין לְהוֹדוֹת כְּנֶגֶד אַרְבָּעַת חֶלְקֵי הַדִּבּוּר שֶׁנִּשְׁלָם עַל יָדָם. כִּי חוֹלֶה שֶׁנִּתְרַפֵּא וּמוֹדֶה לִשְׁמוֹ יִתְבָּרַךְ זֶה בְּחִינַת דִּבּוּר שֶׁל תְּשׁוּבָה, כִּי אֵין אָדָם עוֹמֵד מֵחָלְיוֹ אֶלָּא אִם כֵּן מוֹחֲלִין לוֹ כָּל עֲווֹנוֹתָיו, וְהַיְנוּ עַל-יְדֵי תְּשׁוּבָה כְּמוֹ שֶׁכָּתוּב וְשָׁב וְרָפָא לוֹ. יוֹרְדֵי הַיָּם זֶה בְּחִינַת דִּבּוּר שֶׁל צְדָקָה, כְּמוֹ שֶׁמּוּבָא בְּיוֹנָה עַל הָאֲנָשִׁים שֶׁהָיוּ עִמּוֹ בַּסְּפִינָה וְנָדְרוּ נְדָרִים, כִּי צְדָקָה הִוא בְּחִינַת יָם, בְּחִינַת מַיִם כְּמוֹ שֶׁכָּתוּב וּצְדָקָה כְּנַחַל אֵיתָן, בְּחִינַת שְׁלַח לַחְמְךָ עַל פְּנֵי הַמָּיִם. חָבוּשׁ בְּבֵית הָאֲסוּרִים שֶׁיּוֹצֵא מִן הָאֲסוּרִים, זֶה בְּחִינַת דִּבּוּר שֶׁל עֲשִׁירִים קְרוֹבִים לַמַּלְכוּת, שֶׁעַל יָדָם הַדֶּרֶךְ שֶׁיּוֹצֵא הֶחָבוּשׁ מִתּוֹךְ הַמַּאֲסָר בְּחִינַת שְׁלֹשֶׁת הַשָּרִיגִים שְׁלֹשָׁה שָׂרֵי גֵּאִים, שֶׁעַל יָדָם יָצָא יוֹסֵף מִבֵּית הָאֲסוּרִים כַּמְפֹרָשׁ בַּתּוֹרָה. מִדְבָּר, זֶה בְּחִינַת עִקַּר הַדִּבּוּר, בְּחִינַת מַלְכוּת פֶּה, כִּי מִדְבָּר מְרַמֵּז עַל הַדִּבּוּר בְּעַצְמוֹ כַּמְבֹאָר בַּזֹּהַר הַקָּדוֹשׁ, שֶׁמִּדְבָּר בְּחִינַת דִּבּוּר, הַיְנוּ בְּחִינַת מַלְכוּת פֶּה שֶׁהִוא עִקַּר הַדִּבּוּר:"
  ],
  "Likutei Halakhot%2C Orach Chaim%2C Laws of Blessing on Sights and Other Blessings.": [
    "הָרוֹאֶה אֶת חֲבֵרוֹ לְאַחַר שְׁלֹשִׁים יוֹם מְבָרֵךְ שֶׁהֶחֱיָנוּ. לְאַחַר שְׁנֵים עָשָׂר חֹדֶשׁ מְבָרֵךְ מְחַיֶּה הַמֵּתִים:",
    "כִּי אִיתָא בְּדִבְרֵי רַבֵּנוּ זִכְרוֹנוֹ לִבְרָכָה בְּלִקּוּטֵי תִּנְיָנָא (בְּסִימָן עב) שֶׁעַל-יְדֵי שֶׁרוֹאִין אֶת עַצְמָם עִם הַצַּדִּיק עַל-יְדֵי זֶה מְקַבְּלִין גְּדֻלָּה. וְעִקַּר הַגְּדֻלָּה הִיא שִׁפְלוּת וְכוּ'. כִּי עַל-יְדֵי הָרְאִיָּה מִתְנוֹצֵץ הַמֹּחַ. וּכְפִי הַהִתְנוֹצְצוּת הַמֹּחַ כֵּן מְקַבְּלִין גְּדֻלָּה. וְעַל-יְדֵי זֶה נִמְשָׁכִין בֵּאוּרֵי הַתּוֹרָה. וְעַל-יְדֵי זֶה נִמְשָׁךְ בּוּשָׁה. וְהַבּוּשָׁה הִיא תְּשׁוּבָה. וּתְשׁוּבָה הִיא בְּחִינַת שַׁבָּת בְּחִינַת חַיִּים נִצְחִיִּים. הַיְנוּ שֶׁנְּחַיֶּה הַשִּׁפְלוּת שֶׁיֵּשׁ בְּכָל אֶחָד מִיִּשְׂרָאֵל וְכוּ'. שֶׁזֶּה עִקַּר תְּחִיַּת הַמֵּתִים שֶׁהַשִּׁפְלוּת שֶׁל כָּל אֶחָד יִהְיֶה נֶחֱיָה וְכוּ' עַיֵּן שָׁם כָּל זֶה הֵיטֵב:",
    "נִמְצָא שֶׁעַל-יְדֵי מַה שֶּׁרוֹאִין אֶת עַצְמָם עִם הַצַּדִּיק עַל-יְדֵי זֶה נַעֲשֶׂה בְּחִינַת תְּחִיַּת הַמֵּתִים כַּנַּ\"ל, וְכַמְבֹאָר הֵיטֵב בַּמַּאֲמָר הַנַּ\"ל עַיֵּן שָׁם. וְאַף-עַל-פִּי שֶׁהָעִקָּר הוּא הַצַּדִּיק הַדּוֹר בְּחִינַת מֹשֶׁה שֶׁיֵּשׁ לוֹ זֶה הַכֹּחַ שֶׁעַל-יְדֵי רְאִיָּתוֹ לְבַד מִתְנוֹצֵץ הַמֹּחַ וְכוּ' עַד שֶׁיִּהְיוּ זוֹכִין עַל-יְדֵי זֶה לִבְחִינַת תְּחִיַּת הַמֵּתִים כַּנַּ\"ל עִם כָּל זֶה בְּכָל אֶחָד מִיִּשְׂרָאֵל יֵשׁ נְקֻדָּה טוֹבָה שֶׁהִיא בְּחִינַת צַדִּיק, כַּמְבֹאָר בְּדִבְרֵי רַבֵּנוּ זִכְרוֹנוֹ לִבְרָכָה בְּמָקוֹם אַחֵר (בְּסִימָן לד). וְהַנְּקֻדָּה טוֹבָה הַזֹּאת שֶׁהִיא בְּחִינַת צַדִּיק, הוּא בְּחִינַת מֹשֶׁה, כִּי מֹשֶׁה רַבֵּנוּ הוּא כְּלָלִיּוּת כָּל יִשְׂרָאֵל, וְהוּא מִתְפַּשֵּׁט בְּכָל בְּנֵי יִשְׂרָאֵל, וְכָל אֶחָד מִיִּשְׂרָאֵל יֵשׁ בּוֹ בְּחִינַת צַדִּיק בְּחִינַת מֹשֶׁה וְכַמּוּבָן גַּם-כֵּן בַּמַּאֲמָר הַנַּ\"ל וּבְמָקוֹם אַחֵר (בְּסִימָן כו בְּלִקּוּטֵי תִּנְיָנָא), שֶׁמֹּשֶׁה רַבֵּנוּ מִתְלַבֵּשׁ בְּכָל אֶחָד מִיִּשְׂרָאֵל. וְעַל-כֵּן גָּדוֹל הַשָּׁלוֹם וְאַהֲבָה שֶׁבֵּין יִשְׂרָאֵל, כְּמוֹ שֶׁכָּתוּב וְאָהַבְתָּ לְרֵעֲךָ כָמוֹךָ וְאָמַר רַבִּי עֲקִיבָא זֶה כְּלָל גָּדוֹל בַּתּוֹרָה. כִּי עַל-יְדֵי הָאַהֲבָה שֶׁבֵּין אֶחָד לַחֲבֵרוֹ עַל-יְדֵי זֶה נִכְלָלִין זֶה בָּזֶה וּמְאִירִין זֶה בָּזֶה וּמְקַבְּלִין דֵּין מִן דֵּין. כִּי עִקַּר הָאַהֲבָה הִיא, שֶׁיִּהְיוּ רוֹאִין זֶה אֶת זֶה כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה בְּמָקוֹם אַחֵר (בְּסִימָן קפג) עַל מַאֲמַר רַבּוֹתֵינוּ זִכְרוֹנָם לִבְרָכָה סַנְהֶדְרִין הָיְתָה כַּחֲצִי גֹּרֶן עֲגֻלָּה כְּדֵי שֶׁיִּהְיוּ רוֹאִין זֶה אֶת זֶה. שֶׁעִקַּר הָאַהֲבָה שֶׁיִּהְיוּ רוֹאִין זֶה אֶת זֶה שֶׁלֹּא יוּכְלוּ כָּל אֶחָד לִסְבֹּל כְּלָל שֶׁלֹּא יִרְאֶה אֶת חֲבֵרוֹ וְכוּ' עַיֵּן שָׁם. כִּי כְּשֶׁרוֹאִין זֶה אֶת זֶה, אֲזַי מְקַבְּלִין דֵּין מִן דֵּין וּמִתְנוֹצֵץ הַמֹּחַ שֶׁל כָּל אֶחָד עַל-יְדֵי חֲבֵרוֹ. כִּי בְּכָל אֶחָד יֵשׁ נְקֻדָּה טוֹבָה שֶׁהִיא בְּחִינַת צַדִּיק בְּחִינַת מֹשֶׁה לְגַבֵּי חֲבֵרוֹ, וְעַל-כֵּן עַל-יְדֵי הַהִסְתַּכְּלוּת מִתְנוֹצֵץ הַמֹּחַ כַּנַּ\"ל. וְעַל-כֵּן עִקַּר הַחִיּוּת עַל-יְדֵי הַשָּׁלוֹם וְהָאַהֲבָה שֶׁבֵּין יִשְׂרָאֵל שֶׁהוּא בְּחִינַת רוֹאִין זֶה אֶת זֶה, כִּי עִקַּר הַחִיּוּת הִיא מֵהַמֹּחַ וְהַשֵּכֶל, בִּבְחִינַת הַחָכְמָה תְּחַיֶּה וְכוּ', וְעִקַּר הִתְנוֹצְצוּת הַמֹּחַ הוּא עַל-יְדֵי שֶׁרוֹאִין זֶה אֶת זֶה כַּנַּ\"ל, שֶׁעַל-יְדֵי זֶה זוֹכִין לִבְחִינַת חַיִּים נִצְחִיִּים בְּחִינַת תְּחִיַּת הַמֵּתִים כַּנַּ\"ל. וְזֶה בְּחִינַת מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה אוֹ חַבְרוּתָא אוֹ מִיתוּתָא. כִּי עִקַּר הַחִיּוּת הוּא עַל-יְדֵי אַהֲבַת הַחֲבֵרִים. שֶׁעַל-יְדֵי זֶה מְאִירִין זֶה בָּזֶה וּמִתְנוֹצֵץ הַמֹּחַ שֶׁזֶּה עִקַּר הַחִיּוּת בְּחִינַת תְּחִיַּת הַמֵּתִים, כִּי עִקַּר הַחִיּוּת הוּא אַהֲבָה וְשָׁלוֹם. וְזֶהוּ אוֹ חַבְרוּתָא אוֹ מִיתוּתָא, כִּי כְּשֶׁאֵין אַהֲבָה וְיֵשׁ פֵּרוּד אִי אֶפְשָׁר לְקַבֵּל חִיּוּת וְהוּא בְּחִינַת מִיתָה, בְּחִינַת כִּי הַמָּוֶת יַפְרִיד, כִּי הַפֵּרוּד שֶׁבֵּין אִישׁ לְרֵעֵהוּ זֶה בְּחִינַת מִיתָה וְכַנַּ\"ל, וְזֶה בְּחִינַת כִּי עַזָּה כַמָּוֶת אַהֲבָה, כִּי הָאַהֲבָה עַזָּה כָּל כָּךְ עַד שֶׁנִּיחָא לָמוּת חַס וְשָׁלוֹם בִּשְׁבִיל הָאַהֲבָה, כְּמוֹ שֶׁפֵּרֵשׁ רַשִׁ\"י שָׁם לְעִנְיַן אַהֲבַת הַשֵּׁם, עַל פָּסוּק הַנַּ\"ל. שֶׁהָאַהֲבָה עַזָּה עַד שֶׁמַּנִּיחִין עַצְמָן לָמוּת עֲבוּרוֹ עַיֵּן שָׁם. וְזֶהוּ גַּם-כֵּן לְעִנְיַן אַהֲבָה שֶׁבֵּין אָדָם לַחֲבֵרוֹ, שֶׁהָאַהֲבָה קָשָׁה וְעַזָּה כָּל כָּךְ עַד שֶׁנִּיחָא יוֹתֵר לָמוּת מִשֶּׁתִּתְקַלְקֵל הָאַהֲבָה חַס וְשָׁלוֹם, בְּחִינַת כִּי עַזָּה כַמָּוֶת אַהֲבָה, בְּחִינַת אוֹ חַבְרוּתָא וְכוּ'. כִּי עִקַּר הַחִיּוּת הוּא מֵאַהֲבָה וְהַשָּׁלוֹם כַּנַּ\"ל, כִּי עַל-יְדֵי הָאַהֲבָה שֶׁרוֹאִין זֶה אֶת זֶה כִּי זֶה עִקַּר הָאַהֲבָה כַּנַּ\"ל, וְעַל-יְדֵי שֶׁרוֹאִין זֶה אֶת זֶה וְכָל אֶחָד יֵשׁ בּוֹ בְּחִינַת צַדִּיק, עַל-כֵּן עַל-יְדֵי הָרְאִיָּה שֶׁרוֹאִין זֶה אֶת זֶה מִתְנוֹצֵץ הַמֹּחַ. וּמִשָּׁם עִקַּר הַחַיִּים בְּחִינַת חַיִּים נִצְחִיִּים בְּחִינַת תְּחִיַּת הַמֵּתִים כַּנַּ\"ל. וְזֶה בְּחִינַת מַה שֶּׁמְּבָרְכִין מְחַיֶּה מֵתִים כְּשֶׁרוֹאֶה אֶת חֲבֵרוֹ לְאַחַר שְׁנֵים עָשָׂר חֹדֶשׁ, וְדַיְקָא כְּשֶׁרוֹאֶה אוֹתוֹ וְשָׂמֵחַ בִּרְאִיָּתוֹ כַּמְבֹאָר בַּשֻּׁלְחָן עָרוּךְ, כִּי חֲבֵרִים הָאוֹהֲבִים זֶה אֶת זֶה בְּוַדַּאי הֵם קְרוֹבִים וּסְמוּכִים בְּשָׁרְשָׁם, וְעַל-כֵּן הֵם צְרִיכִים זֶה לָזֶה שֶׁיָּאִיר כָּל אֶחָד בַּחֲבֵרוֹ, וּכְשֶׁאֶחָד מִסְתַּכֵּל בַּחֲבֵרוֹ עַל-יְדֵי זֶה מִתְנוֹצֵץ הַמֹּחַ וְעַל-יְדֵי זֶה נִמְשָׁךְ תְּחִיַּת הַמֵּתִים כַּנַּ\"ל. וְעַל-כֵּן הֵם מְבָרְכִין מְחַיֶּה הַמֵּתִים כְּשֶׁרוֹאִין זֶה אֶת זֶה, כִּי עַל-יְדֵי הָרְאִיָּה שֶׁרוֹאִין אֶת עַצְמָם עִם הַצַּדִּיק, עַל-יְדֵי זֶה נַעֲשֶׂה תְּחִיַּת הַמֵּתִים כַּנַּ\"ל. וּבְכָל אֶחָד מִיִּשְׂרָאֵל יֵשׁ בּוֹ בְּחִינַת צַדִּיק כַּנַּ\"ל, וְדַיְקָא כְּשֶׁרוֹאֶה אוֹתוֹ לְאַחַר שְׁנֵים עָשָׂר חֹדֶשׁ, כִּי שְׁנֵים עָשָׂר שִׁבְטֵי יָהּ הֵם כְּנֶגֶד שְׁנֵים עָשָׂר חָדְשֵׁי הַשָּׁנָה, וְהֵם מְחַיִּין אֶת כָּל הַשָּׁנָה. וְעִקַּר הַחִיּוּת עַל-יְדֵי שֶׁיִּשְׂרָאֵל שֶׁהֵם שְׁנֵים עָשָׂר שְׁבָטִים נִכְלָלִין זֶה בָּזֶה, עַל-יְדֵי זֶה נִמְשָׁךְ חִיּוּת לִשְׁנֵים עָשָׂר חָדְשֵׁי הַשָּׁנָה. וְעַל-כֵּן כְּשֶׁאֵינוֹ רוֹאֶה אֶת חֲבֵרוֹ עַד לְאַחַר שְׁנֵים עָשָׂר חֹדֶשׁ, צָרִיךְ לְבָרֵךְ מְחַיֶּה הַמֵּתִים, כִּי צְרִיכִין עַכְשָׁו לְהַמְשִׁיךְ חִיּוּת חָדָשׁ בְּחִינַת תְּחִיַּת הַמֵּתִים, מֵאַחַר שֶׁלֹּא רָאוּ זֶה אֶת זֶה שְׁנֵים עָשָׂר חֹדֶשׁ. כִּי עַל כָּל פָּנִים הֵם צְרִיכִים לִרְאוֹת זֶה אֶת זֶה פַּעַם אַחַת בְּשָׁנָה כְּדֵי שֶׁיִּהְיוּ נִכְלָלִין זֶה בָּזֶה וְיִהְיֶה נִמְשָׁךְ חִיּוּת לְכָל הַשָּׁנָה שֶׁמְּקַבֶּלֶת הַחִיּוּת מִשְּׁנֵים עָשָׂר שְׁבָטִים עַל-יְדֵי שֶׁנִּכְלָלִין זֶה בָּזֶה כַּנַּ\"ל. וְזֶה בְּחִינַת בַּר בֵּי רַב דְּחַד יוֹמָא שֶׁדָּרַשׁ לוֹ הַתַּנָּא פָּסוּק וְאוֹתִי יוֹם יוֹם יִדְרוֹשׁוּן שֶׁיּוֹם אֶחָד בַּשָּׁנָה חָשׁוּב שָׁנָה, כִּי צְרִיכִין לִרְאוֹת אֶת הָרַב עַל כָּל פָּנִים פַּעַם אַחַת בְּשָׁנָה כְּדֵי לְקַבֵּל חִיּוּת עַל-יְדֵי זֶה לְכָל הַשָּׁנָה כַּנַּ\"ל. וְכֵן חֲבֵרִים הָאוֹהֲבִים זֶה אֶת זֶה וְהֵם צְרִיכִים לְהָאִיר זֶה בָּזֶה כַּנַּ\"ל כִּי הֵם מִשֹּׁרֶשׁ אֶחָד וְכוּ' כַּנַּ\"ל, הֵם צְרִיכִים גַּם-כֵּן לִרְאוֹת זֶה אֶת זֶה עַל כָּל פָּנִים פַּעַם אַחַת בְּשָׁנָה כַּנַּ\"ל. וְעַל-כֵּן כְּשֶׁאֵינוֹ רוֹאֶה אֶת חֲבֵרוֹ עַד לְאַחַר שְׁנֵים עָשָׂר חֹדֶשׁ מְבָרֵךְ מְחַיֶּה הַמֵּתִים, כִּי זֶה בְּחִינַת תְּחִיַּת הַמֵּתִים מַמָּשׁ, כִּי עִקַּר הַחִיּוּת עַל-יְדֵי הָרְאִיָּה שֶׁרוֹאִין זֶה אֶת זֶה שֶׁעַל-יְדֵי זֶה נִמְשָׁךְ בְּחִינַת תְּחִיַּת הַמֵּתִים כַּנַּ\"ל:",
    "וְזֶה בְּחִינַת מַה שֶּׁאָמַר יַעֲקֹב לְיוֹסֵף אָמוּתָה הַפָּעַם אַחֲרֵי רְאוֹתִי אֶת פָּנֶיךָ וְכוּ'. כִּי יַעֲקֹב זֶה בְּחִינַת כְּלָלִיּוּת יִשְׂרָאֵל, כִּי כָּל יִשְׂרָאֵל נִקְרָאִים עַל שֵׁם יַעֲקֹב שֶׁנִּקְרָא שְׁמוֹ יִשְׂרָאֵל, כִּי יַעֲקֹב הוּא כְּלָלִיּוּת כָּל נַפְשׁוֹת בֵּית יִשְׂרָאֵל, כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה בְּמָקוֹם אַחֵר. וְיוֹסֵף הוּא בְּחִינַת צַדִּיק הַדּוֹר כַּמּוּבָא. וְעַל-כֵּן בְּעֵת שֶׁרוֹאִין אֶת עַצְמָם כְּלַל יִשְׂרָאֵל עִם הַצַּדִּיק הָאֱמֶת שֶׁהוּא בְּחִינַת יוֹסֵף, אֲזַי הוּא בְּחִינַת וַיֹּאמֶר יִשְׂרָאֵל אֶל יוֹסֵף אָמוּתָה הַפָּעַם אַחֲרֵי רְאוֹתִי אֶת פָּנֶיךָ, וּפֵרֵשׁ רַשִׁ\"י סָבוּר הָיִיתִי לָמוּת שְׁתֵּי מִיתוֹת בָּעוֹלָם הַזֶּה וּבָעוֹלָם הַבָּא, עַכְשָׁו לֹא אָמוּת רַק פַּעַם אַחַת, הַיְנוּ כַּנַּ\"ל כִּי עַל-יְדֵי שֶׁיִּשְׂרָאֵל רוֹאִין אֶת עַצְמָן עִם הַצַּדִּיק שֶׁהוּא בְּחִינַת יוֹסֵף, עַל-יְדֵי זֶה זוֹכִין לְחַיִּים נִצְחִיִּים בְּחִינַת תְּחִיַּת הַמֵּתִים, וְעַל-כֵּן אֲזַי בְּטוּחִים בְּוַדַּאי שֶׁלֹּא יָמוּתוּ רַק פַּעַם אַחַת, כִּי בָּעוֹלָם הַבָּא יִזְכּוּ לְחַיִּים נִצְחִיִּים וְיִחְיוּ בִּתְחִיַּת הַמֵּתִים, כִּי עַל-יְדֵי רְאִיַּת הַצַּדִּיק זוֹכִין לִתְחִיַּת הַמֵּתִים בְּחִינַת חַיִּים נִצְחִיִּים כַּנַּ\"ל, בְּחִינַת וַתְּחִי רוּחַ יַעֲקֹב כְּשֶׁנִּתְבַּשֵּר לוֹ בְּשׂוֹרַת יוֹסֵף. כִּי עִקַּר חִיּוּת יִשְׂרָאֵל עַל-יְדֵי הַצַּדִּיק הָאֱמֶת בְּחִינַת יוֹסֵף, כִּי עַל-יְדֵי שֶׁרוֹאִין אֶת עַצְמָם עִמּוֹ עַל-יְדֵי זֶה נַעֲשֶׂה תְּחִיַּת הַמֵּתִים בְּחִינַת חַיִּים נִצְחִיִּים כַּנַּ\"ל:"
  ],
  "Likutei Halakhot%2C Orach Chaim%2C Laws for Afternoon Prayer.": [
    "לֹא יֵשֵׁב אָדָם לִפְנֵי הַסַּפָּר סָמוּךְ לַמִּנְחָה וְכוּ'. וְאִיתָא בַּשֻּׁלְחָן עָרוּךְ דֵּעוֹת שֶׁדַּיְקָא סָמוּךְ לַמִּנְחָה גָּזְרוּ עַיֵּן שָׁם:",
    "וְהַנִּרְאֶה לַעֲנִיּוּת דַּעְתִּי כִּי תְּפִלַּת הַמִּנְחָה הִיא בְּחִינַת הִתְעוֹרְרוּת הַשֵּׁנָה, כִּי בְּכָל הַיּוֹם הָאָדָם טָרוּד בַּעֲסָקָיו בְּמַשָּא וּמַתָּן שֶׁלּוֹ. וְהַמַּשָּא וּמַתָּן הוּא בְּחִינַת שֵׁנָה, וְעַל-כֵּן תִּקְּנוּ תְּפִלַּת הַמִּנְחָה לְהַזְכִּיר אֶת הָאָדָם שֶׁיִּזְכֹּר בַּה' יִתְבָּרַךְ וְיִתְעוֹרֵר מִשְּׁנָתוֹ הַיְנוּ מֵהַמַּשָּא וּמַתָּן שֶׁהוּא בְּחִינַת שֵׁנָה. וְעַל-כֵּן תְּפִלַּת הַמִּנְחָה הִיא בְּחִינַת רֹאשׁ הַשָּׁנָה. כִּי רֹאשׁ הַשָּׁנָה הִיא בְּחִינַת הִתְעוֹרְרוּת הַשֵּׁנָה שֶׁהִיא הַמַּשָּא וּמַתָּן. כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה כָּל זֶה בַּמַּאֲמָר אַשְׁרֵי הָעָם (בְּסִימָן לה) עַיֵּן שָׁם. כִּי יִצְחָק תִּקֵּן תְּפִלַּת הַמִּנְחָה, וְרֹאשׁ הַשָּׁנָה הוּא פַּחַד יִצְחָק. וְעַל-כֵּן נִקְרֵאת הַתְּפִלָּה עַל שֵׁם הַמִּנְחָה, כִּי מִנְחָה הִיא קָרְבַּן עָנִי שֶׁהוּא בְּחִינַת דִּינִים, כִּי אָז דִּינִים שׁוֹרִין בְּחִינַת רֹאשׁ הַשָּׁנָה בְּחִינַת פַּחַד יִצְחָק. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה לְעוֹלָם יְהֵא אָדָם זָהִיר בִּתְפִלַּת הַמִּנְחָה שֶׁכֵּן אֵלִיָּהוּ לֹא נַעֲנָה אֶלָּא בִּתְפִלַּת הַמִּנְחָה. כִּי בַּקָּשַׁת וּתְפִלַּת אֵלִיָּהוּ הָיָה שֶׁהָיָה רוֹצֶה לְגַלּוֹת הָאֱמוּנָה בָּעוֹלָם לֵידַע כִּי ה' הוּא הָאֱלֹקִים כְּמוֹ שֶׁמְּבֹאָר שָׁם. וְעַל-כֵּן לֹא נַעֲנָה אֶלָּא בִּתְפִלַּת הַמִּנְחָה, כִּי מִנְחָה מוֹעִיל לָאֱמוּנָה עַל פָּסוּק מַה שֶּׁמְּבֹאָר לְעֵיל שֶׁמִּנְחָה הִיא בְּחִינַת הִתְעוֹרְרוּת הַשֵּׁנָה. וְעַל-יְדֵי זֶה נִתְחַדֵּשׁ הָאֱמוּנָה כְּמוֹ שֶׁכָּתַב רַבֵּנוּ שָׁם. כִּי בִּשְׁעַת הַמַּשָּא וּמַתָּן הַנְּשָׁמָה בָּאָה בְּתוֹךְ הָאֱמוּנָה בְּחִינַת מַשָּא וּמַתָּן בֶּאֱמוּנָה וְנִתְחַדְּשָׁה שָׁם. וְאַחַר כָּךְ כְּשֶׁנִּתְעוֹרְרִין מֵהַשֵּׁנָה נִתְחַדֵּשׁ הַמֹּחַ בֶּאֱמוּנָה יְתֵרָה. נִמְצָא שֶׁמִּנְחָה שֶׁהִיא בְּחִינַת הִתְעוֹרְרוּת הַשֵּׁנָה עַל-יְדֵי זֶה זוֹכִין לֶאֱמוּנָה כַּנַּ\"ל. וְעַל-כֵּן אֵלִיָּהוּ זָכָה אָז לְגַלּוֹת אֱמוּנָה בָּעוֹלָם כְּמוֹ שֶׁכָּתוּב שָׁם ה' הוּא הָאֱלֹקִים. וּמֵחֲמַת שֶׁהָאֱמוּנָה הִיא בְּחִינַת זֹאת יְרוּשָׁלַיִם בְּתוֹךְ הַגּוֹיִם שַׂמְתִּיהָ וְכוּ' וְהַחִיצוֹנִים יוֹנְקִים מִמֶּנָּה, עַל-כֵּן צָרִיךְ לִזָּהֵר בָּהּ מְאֹד. כִּי צָרִיךְ זְהִירוּת וְהִתְגַּבְּרוּת שֶׁלֹּא יִשָּׁאֵר שָׁקוּעַ שָׁם חַס וְשָׁלוֹם שֶׁלֹּא יִתְגַּבְּרוּ עָלָיו, מֵאַחַר שֶׁהֵם יוֹנְקִים מִשָּׁם. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה לְעוֹלָם יְהֵא אָדָם זָהִיר בִּתְפִלַּת הַמִּנְחָה, כִּי אָז צְרִיכִין זְהִירוּת בְּיוֹתֵר כַּנַּ\"ל. וְעַל-כֵּן תִּקְּנוּ סָמוּךְ לַמִּנְחָה דַּוְקָא שֶׁלֹּא לְהַתְחִיל בְּשׁוּם מְלָאכָה וַאֲכִילָה סָמוּךְ לָהּ פֶּן יִשְׁכַּח לְהִתְפַּלֵּל. כִּי אָז דַּיְקָא חָשְׁשׁוּ לָזֶה מֵאַחַר שֶׁאָז דִּינִים שׁוֹרִין. כִּי הַחִיצוֹנִים יוֹנְקִים מֵהָאֱמוּנָה כַּנַּ\"ל. וְעַל-כֵּן גָּזְרוּ אָז גְּזֵרוֹת אֵלּוּ פֶּן יִשְׁכַּח, כִּי אָז צָרִיךְ זְהִירוּת יְתֵרָה שֶׁלֹּא יִתְגַּבְּרוּ עָלָיו כַּנַּ\"ל:"
  ],
  "Likutei Halakhot%2C Orach Chaim%2C Laws for Evening Prayer.": [
    "תְּפִלַּת עַרְבִית רְשׁוּת וְהָאִדָּנָא קְבָעוּהָ עָלַייהוּ חוֹבָה:",
    "עַל-פִּי מַה שֶּׁכָּתַב רַבֵּנוּ בַּמַּאֲמָר פָּתַח רַבִּי שִׁמְעוֹן בְּסִימָן ס שֶׁעַל-יְדֵי יִרְאָה זוֹכִין לַעֲשִׁירוּת גָּדוֹל, שֶׁעַל-יְדֵי הָעֲשִׁירוּת הַזֹּאת בָּאִין לְהִתְבּוֹנְנוּת הַתּוֹרָה. כִּי עַל-יְדֵי יִרְאָה מַכְנִיעִין בְּחִינַת שֶׁקֶר הַחֵן וְהֶבֶל הַיֹּפִי עַיֵּן שָׁם הֵיטֵב:",
    "וְהִנֵּה יַעֲקֹב שֶׁהוּא בְּחִינַת יִרְאָה, כְּמוֹ שֶׁאִיתָא בַּזֹּהַר 'בְּיִרְאָתֶךָ' בִּזְכוּת יַעֲקֹב שֶׁאָמַר מַה נּוֹרָא. וְעַל-כֵּן לֹא הָיָה מִתְיָרֵא כְּלָל מִבְּחִינַת הֶבֶל הַיֹּפִי. וְעַל-כֵּן לֹא מָצִינוּ בְּיַעֲקֹב שֶׁיֵּאָסֵר עָלָיו זִוּוּגוֹ אֲפִלּוּ בְּשָׁעָה שֶׁיָּרַד לְמִצְרַיִם, כִּי אִם אַדְּרַבָּא ה' יִתְבָּרַךְ הִבְטִיחוֹ אָנֹכִי אֵרֵד עִמְּךָ מִצְרָיְמָה וְאָנֹכִי אַעַלְךָ וְכוּ'. כִּי יַעֲקֹב מִטָּתוֹ שְׁלֵמָה וְהָיָה שׁוֹמֵר הַבְּרִית בְּיוֹתֵר וְלֹא הָיָה לוֹ שׁוּם אֲחִיזָה וּפַחַד מִבְּחִינַת הֶבֶל הַיֹּפִי. וְכָל זֶה הָיָה מֵחֲמַת שֶׁזָּכָה לִבְחִינַת יִרְאָה שֶׁהִיא מַכְנַעַת בְּחִינַת הֶבֶל הַיֹּפִי כַּנִּזְכָּר לְעֵיל. וּמֵחֲמַת זֶה זָכָה יַעֲקֹב לַעֲשִׁירוּת מֻפְלָג מְאֹד כְּמוֹ שֶׁכָּתוּב וּפָרַצְתָּ יָמָּה וָקֵדְמָה וְכוּ' הַיְנוּ נַחֲלָה בְּלִי מְצָרִים הַיְנוּ בְּחִינַת כָּל הוֹן דְּעָלְמָא, כִּי כָּל הָאָבוֹת זָכוּ לַעֲשִׁירוּת גָּדוֹל לְפִי בְּחִינַת יִרְאָתָם לְפִי בְּחִינַת הַכְנָעָתָם אֶת הֶבֶל הַיֹּפִי. אֲבָל יַעֲקֹב שֶׁהָיָה שְׁלֵמוּת הַיִּרְאָה וְזָכָה לְהַכְנִיעַ לְגַמְרֵי בְּחִינַת הֶבֶל הַיֹּפִי כַּנִּזְכָּר לְעֵיל. וְעַל-כֵּן זָכָה לְתַכְלִית הָעֲשִׁירוּת, הַיְנוּ כָּל הוֹן דְּעָלְמָא, נַחֲלָה בְּלִי מְצָרִים כַּנִּזְכָּר לְעֵיל. וְעַל-כֵּן תְּפִלַּת עַרְבִית רְשׁוּת. כִּי תְּפִלַּת עַרְבִית הִיא בְּחִינַת יַעֲקֹב, כִּי הוּא תִּקְּנָהּ, וְהוּא בְּחִינַת יִרְאָה כַּנִּזְכָּר לְעֵיל שֶׁעַל יָדָהּ זוֹכִין לַעֲשִׁירוּת גָּדוֹל, שֶׁעַל-יָדָהּ זוֹכִין לְהִתְבּוֹנְנוּת גָּדוֹל הַנִּזְכֶּרֶת לְעֵיל. וְעַל-כֵּן הִיא רְשׁוּת, כִּי כְּשֶׁזּוֹכִין לַהִתְָבּוֹנְנוּת הַזֹּאת אֲזַי אֵין חוֹבָה לְהִתְפַּלֵּל. כִּי זֶה הַהִתְבּוֹנְנוּת הִיא בְּחִינַת הַשָּגַת רַבִּי שִׁמְעוֹן בֶּן יוֹחָאי שֶׁזָּכָה לָזֶה. וְעַל-כֵּן הָיָה פָּטוּר מִתְּפִלָּה כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה. כִּי הִתְבּוֹנְנוּת הַזֹּאת הִיא בְּחִינַת 'תּוֹרָתוֹ אֻמָּנוּתוֹ'. הַיְנוּ שֶׁכָּל אֻמָּנוּת וְהָעֲשִׁירוּת שֶׁלּוֹ הוּא רַק מֵהַתּוֹרָה, בְּחִינַת פְּסֹלֶת שֶׁל לוּחוֹת שֶׁמִּשָּׁם נִתְעַשֵּׁר מֹשֶׁה, כְּמוֹ שֶׁכָּתַב אֲדוֹנֵנוּ מוֹרֵנוּ וְרַבֵּנוּ שָׁם עַיֵּן שָׁם. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה לֹא שָׁנוּ אֶלָּא כְּגוֹן רַבִּי שִׁמְעוֹן בֶּן יוֹחָאי וַחֲבֵרָיו שֶׁתּוֹרָתָן אֻמָּנוּתָן וְכוּ'. וּלְפִי פְּשׁוּטוֹ תָּמוּהַּ, כִּי הֲלֹא גַּם עַתָּה נִמְצָאִים בְּנֵי-אָדָם שֶׁאֵין לָהֶם שׁוּם אֻמָּנוּת רַק עוֹסְקִים בַּתּוֹרָה, מִכָּל שֶׁכֵּן וְכָל שֶׁכֵּן בִּימֵי הַשַּׁ\"ס. אַךְ הָעִקָּר תָּלוּי בַּהִתְבּוֹנְנוּת הַנִּזְכֶּרֶת לְעֵיל שֶׁתָּלוּי בַּעֲשִׁירוּת. וְעַל-כֵּן נִקְרָא תּוֹרָתָן אֻמָּנוּתָן כַּנִּזְכָּר לְעֵיל:",
    "וְעַל-כֵּן יַעֲקֹב תִּקֵּן תְּפִלַּת עַרְבִית דַּיְקָא. כִּי אָז בַּלַּיְלָה הַזְּמַן מְסֻגָּל יוֹתֵר לְהַשָּגוֹת וְהִתְבּוֹנְנוּת כְּמוֹ שֶׁכָּתוּב בש\"ט שֶׁרֹב חִדּוּשֵׁי תּוֹרָה זוֹכִין בַּלַּיְלָה. וּכְמוֹ שֶׁכָּתַב רַבֵּנוּ (בְּסִימָן נב) שֶׁבַּלַּיְלָה מְסֻגָּל יוֹתֵר לְבִטּוּל עַיֵּן שָׁם. גַּם הַלַּיְלָה הִיא בְּחִינַת עֲשִׁירוּת, בְּחִינַת טָעֲמָה כִּי טוֹב סַחְרָהּ לֹא יִכְבֶּה בַלַּיְלָה נֵרָהּ. כִּי עֲשִׁירוּת בָּא מִשָּׁם, כִּדְמַשְׁמַע בְּכַמָּה מְקוֹמוֹת בְּדִבְרֵי רַבֵּנוּ לַמְעַיֵּן שָׁם. וְעַל-כֵּן תְּפִלַּת עַרְבִית רְשׁוּת כַּנִּזְכָּר לְעֵיל. אֲבָל הָאִדָּנָָא קְבָעוּהָ עָלַייהוּ חוֹבָה. כִּי עַכְשָׁו אֵין זוֹכִין לִבְחִינַת הַשָּגָה זוֹ אֲפִלּוּ בַּלַּיְלָה, וְעַל-כֵּן חוֹבָה לְהִתְפַּלֵּל כַּנִּזְכָּר לְעֵיל:",
    "וְעַל-כֵּן בָּעֶרֶב מְבָרֵךְ שְׁתַּיִם לִפְנֵי קְרִיאַת שְׁמַע וּשְׁתַּיִם לְאַחֲרֶיהָ. אֲבָל בַּשַּׁחַר אֵין מְבָרְכִין כִּי אִם שָׁלֹשׁ בְּרָכוֹת שְׁתַּיִם לְפָנֶיהָ וְאַחַת לְאַחֲרֶיהָ. כִּי עַרְבִית שֶׁהִוא כְּנֶגֶד יַעֲקֹב שֶׁזָּכָה לְנַחֲלָה בְּלִי מְצָרִים בְּחִינַת וּפָרַצְתָּ יָמָּה וָקֵדְמָה צָפֹנָה וָנֶגְבָּה. וּכְנֶגֶד זֶה מְבָרְכִין אַרְבַּע בְּרָכוֹת לִפְנֵי קְרִיאַת שְׁמַע וּלְאַחֲרֶיהָ כְּנֶגֶד ד' רוּחוֹת הָעוֹלָם. כִּי זוֹכִין אָז לְנַחֲלַת יַעֲקֹב נַחֲלָה בְּלִי מְצָרִים. אֲבָל בְּשַׁחֲרִית אֵין מְבָרְכִין כִּי אִם שָׁלֹשׁ בְּרָכוֹת כְּנֶגֶד שָׁלֹשׁ רוּחוֹת שֶׁל בִּנְיַן הָעוֹלָם, כִּי צָפוֹן חָסֵר. וְשָׁם הִתְגַּבְּרוּת הַסִּטְרָא אָחֳרָא בְּחִינַת מִצָּפוֹן תִּפָּתַח וְכוּ'. כִּי שַׁחֲרִית הוּא כְּנֶגֶד אַבְרָהָם, שֶׁהוּא בְּיָמָיו עֲדַיִן לֹא הִכְנִיעַ לְגַמְרֵי הַסִּטְרָא אָחֳרָא וְלֹא זָכָה עֲדַיִן לְנַחֲלָה בְּלִי מְצָרִים. אֲבָל יַעֲקֹב זָכָה לְהַכְנִיעָהּ לְגַמְרֵי וְזָכָה לִכְבֹּשׁ כָּל אַרְבַּע רוּחוֹת הָעוֹלָם אֲפִלּוּ רוּחַ צָפוֹן. וּמֵאַחַר שֶׁהִכְנִיעַ אֶת רוּחַ צָפוֹן עַל-כֵּן זָכָה לַעֲשִׁירוּת גָּדוֹל שֶׁעִקָּרוֹ בָּא מִשָּׁם, בְּחִינַת מִצָּפוֹן זָהָב יֶאֱתֶה, וְעַל-כֵּן הוֹסִיפוּ בְּרָכָה רְבִיעִית בְּעַרְבִית שֶׁהִיא נִתְקְנָה כְּנֶגֶד בְּחִינַת יַעֲקֹב כַּנִּזְכָּר לְעֵיל, וְהִוא בִּרְכַּת הַשְׁכִּיבֵנוּ. וְעַל-כֵּן מְבַקְּשִׁין אָז וּפְְרוֹס עָלֵינוּ סֻכַּת שְׁלוֹמֶךָ, שֶׁהוּא בְּחִינַת יַעֲקֹב, בְּחִינַת וְיַעֲקֹב נָסַע סֻכֹּתָה. וְזֶהוּ שֶׁמְּבַקְּשִׁין אָז עַל הִתְעוֹרְרוּת הַשֵּׁנָה כְּמוֹ שֶׁאוֹמְרִים וְהַעֲמִידֵנוּ מַלְכֵּנוּ וְכוּ'. כִּי עַל-יְדֵי זֶה זוֹכִין לִבְחִינַת יִרְאָה כְּמוֹ שֶׁמְּבֹאָר שָׁם בְּדִבְרֵי רַבֵּנוּ עַיֵּן שָׁם הֵיטֵב. וְזֶהוּ וְתַקְּנֵנוּ בְּעֵצָה טוֹבָה מִלְּפָנֶיךָ. כִּי עַל-יְדֵי הִתְעוֹרְרוּת הַשֵּׁנָה בָּא כֹּחַ הַדִּבּוּר לִכְלֵי הַהוֹלָדָה שֶׁהֵם כְּלָיוֹת יוֹעֲצוֹת. עַיֵּן שָׁם הֵיטֵב:"
  ],
  "Likutei Halakhot%2C Orach Chaim%2C Laws of Reciting Shema Before Retiring.": [
    "קְרִיאַת שְׁמַע שֶׁעַל הַמִּטָּה:",
    "עַל-פִּי הַמַּאֲמָר 'בִּקְרֹב עָלַי מְרֵעִים' וְכוּ' בַּסֵּפֶר הָרִאשׁוֹן בְּסִימָן לו עַיֵּן שָׁם כָּל הַמַּאֲמָר:",
    "וְהַכְּלָל כִּי כָּל נֶפֶשׁ מִיִּשְׂרָאֵל הוּא מֻשְׁרָשׁ בְּשִׁבְעִים נֶפֶשׁ שֶׁל בֵּית יַעֲקֹב. וְהֵם מֻשְׁרָשִׁים בְּשִׁבְעִים פָּנִים שֶׁל תּוֹרָה וְכוּ'. וְזֶה לְעֻמַּת זֶה וְכוּ' הֵם הַשִּׁבְעִים לָשׁוֹן וְכוּ'. וְדַע שֶׁתַּאֲוַת נִאוּף הִוא כְּלָלִיּוּת מִדּוֹת רָעוֹת שֶׁל שִׁבְעִים לָשׁוֹן וְכוּ'. וּבִשְׁבִיל זֶה דָּרְשׁוּ חֲכָמֵינוּ זִכְרוֹנָם לִבְרָכָה וְלֹא תָתוּרוּ וְכוּ' וְאַחֲרֵי עֵינֵיכֶם עַל תַּאֲוַת נִאוּף וְכוּ', מֵחֲמַת שֶׁהִיא כְּלָלִיּוּת מִדָּה רָעָה שֶׁל מִדּוֹת רָעוֹת שֶׁל שִׁבְעִים לָשׁוֹן וְכוּ'. וְדַע כִּי תִּקּוּן שֶׁל הִרְהוּרֵי זְנוּת שֶׁבָּא לְאָדָם שֶׁיֹּאמַר שְׁמַע וּבָרוּךְ שֵׁם וְכוּ'. כִּי תַּאֲוַת נִאוּף הִיא בָּאָה מֵעֲכִירַת דָּמִים וְכוּ' שֶׁהִיא מַלְכוּת דְּסִטְרָא אָחֳרָא. וּמַלְכוּתָא דִּשְׁמַיָּא הִיא בִּבְחִינַת גְּבִירְתָּהּ אִשָּׁה יִרְאַת ה', שֶׁהִיא בִּבְחִינַת יָם שֶׁל שְׁלֹמֹה הָעוֹמֶדֶת עַל שְׁנֵים עָשָׂר בָּקָר שְׁנֵים עָשָׂר שִׁבְטֵי יָהּ. וּכְשֶׁאָדָם מְקַבֵּל עָלָיו עֹל מַלְכוּת שָׁמַיִם בְּאֵלּוּ הַפְּסוּקִים, שֶׁכּוֹלֵל אֶת נִשְׁמָתוֹ בִּשְׁנֵים עָשָׂר שִׁבְטֵי יָהּ וּמַפְרִישׁ אֶת נִשְׁמָתוֹ מִנִּשְׁמַת עֵרֶב רַב הַבָּאִים מֵאִשָּׁה זוֹנָה וְכוּ' שֶׁהִיא שִׁפְחָה בִּישָׁא, שֶׁהִיא בִּבְחִינַת מִפְּנֵי שָׂרַי גְּבִירְתִּי אָנֹכִי בּוֹרַחַת וְכוּ' שֶׁהַתַּאֲוָה בּוֹרַחַת וְנִפְרֶדֶת מִמֶּנּוּ וְכוּ'. כִּי בִּשְׁנֵי פְּסוּקִים אֵלּוּ שֶׁהֵם שְׁמַע וּבָרוּךְ שֵׁם יֵשׁ שְׁנֵים עָשָׂר תֵּבוֹת כְּנֶגֶד שְׁנֵים עָשָׂר שִׁבְטֵי יָהּ. וְאַרְבָּעִים וָתֵשַׁע אוֹתִיּוֹת כְּנֶגֶד אַרְבָּעִים וָתֵשַׁע אוֹתִיּוֹת שֶׁבִּשְׁמוֹת שִׁבְטֵי יָהּ וְכוּ'. וּבְקַבָּלַת עֹל מַלְכוּת שָׁמַיִם וְכוּ' נִכְלָל נִשְׁמָתוֹ בְּנִשְׁמוֹת שִׁבְטֵי יָ\"הּ בְּחִינַת אִשָּׁה יִרְאַת ה' אֲזַי הִיא בְּחִינַת סְגִירַת עֵינַיִם בִּשְׁעַת קְרִיאַת שְׁמַע לְהוֹרוֹת שֶׁעַל-יְדֵי קַבָּלַת עֹל מַלְכוּת שָׁמַיִם הִוא בִּבְחִינַת עוּלֵימְתָּא שַׁפִּירְתָּא דְּלֵית לָהּ עֵינִין שֶׁהִיא הַתַּאֲוָה שֶׁכּוֹלֶלֶת הַמִּדּוֹת רָעוֹת שֶׁל שִׁבְעִים לָשׁוֹן וְכוּ' וּכְשֶׁבָּא לְהִתְגַּלּוּת הַתּוֹרָה נַעֲשֶׂה מֵהַהִתְגַּלּוּת נְשָׁמוֹת חֲדָשׁוֹת וְכוּ' לְכָל אֶחָד לְפִי בְּחִינָתוֹ וּתְפִיסָתוֹ. כִּי הַתּוֹרָה יֵשׁ לָהּ שְׁנֵי כֹּחוֹת וְכוּ'. וְזֶה הוּא כְּלָל גָּדוֹל כִּי מִפִּי עֶלְיוֹן לֹא תֵּצֵא כִּי אִם אוֹר פָּשׁוּט, אַךְ לְפִי בְּחִינַת הַכְּלִי הַמְקַבֵּל אֶת הָאוֹר כָּךְ נִצְטַיֵּר הָאוֹר בְּתוֹכוֹ וְכוּ'. וְזֶה בְּחִינַת הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָה וְכוּ'. וְעִקַּר תִּקּוּן וּשְׁלֵמוּת הַכְּלִי הוּא עַל-יְדֵי שְׁמִירַת הַבְּרִית. וַאֲזַי זוֹכֶה לְקַבֵּל הָאוֹר וּלְצַיְּרוֹ בִּבְחִינַת בְּרָכָה וְכוּ' עַיֵּן שָׁם כָּל זֶה הֵיטֵב:",
    "נִמְצָא שֶׁעַל-יְדֵי קְרִיאַת שְׁמַע מַכְנִיעִין הִרְהוּרֵי זְנוּת. כִּי עַל-יְדֵי קְרִיאַת שְׁמַע נִכְלָלִין בְּמַלְכוּת דִּקְדֻשָּׁה בִּשְׁנֵים עָשָׂר שִׁבְטֵי יָ\"ה וְכוּ'. וְזֶה הוּא בְּחִינַת קְרִיאַת שְׁמַע שֶׁעַל הַמִּטָּה. כִּי עִקַּר תִּקּוּן הַשֵּׁנָה הוּא לְהִנָּצֵל מֵהִרְהוּרִים רָעִים. כְּמוֹ שֶׁאָנוּ מִתְפַּלְּלִין וּמְבַקְּשִׁים מֵה' יִתְבָּרַךְ בְּבִרְכַּת הַמַּפִּיל קֹדֶם הַשֵּׁנָה 'וְאַל יְבַהֲלוּנִי רַעְיוֹנַי וַחֲלוֹמוֹת רָעִים וְהִרְהוּרִים רָעִים' וְכוּ'. כִּי זֶה יָדוּעַ שֶׁעִקַּר הִתְגַּבְּרוּת פְּגָם הַנִּזְכָּר לְעֵיל דְּהַיְנוּ פְּגַם תַּאֲוַת נִאוּף הוּא בִּבְחִינַת שֵׁנָה. בְּחִינַת מִקְרֵה לַיְלָה חַס וְשָׁלוֹם. וְעַל-כֵּן צְרִיכִין קֹדֶם הַשֵּׁנָה לְהַכְנִיעַ אֵלּוּ הַהִרְהוּרִים הַנִּזְכָּרִים לְעֵיל. וּבִשְׁבִיל זֶה תִּקְּנוּ לָנוּ חֲכָמֵינוּ זִכְרוֹנָם לִבְרָכָה קֹדֶם הַשֵּׁנָה לִקְרוֹת קְרִיאַת שְׁמַע שֶׁעַל הַמִּטָּה, שֶׁהוּא תִּקּוּן גָּדוֹל מְאֹד לִפְגַם תַּאֲוָה הַנִּזְכֶּרֶת לְעֵיל כַּמְבֹאָר בַּכְּתָבִים. כִּי עַל-יְדֵי שֶׁקּוֹרִין קְרִיאַת שְׁמַע וּמְקַבְּלִין עַל עַצְמָן עֹל מַלְכוּת שָׁמַיִם עַל-יְדֵי זֶה הוּא מַפְרִישׁ אֶת נִשְׁמָתוֹ מִנִּשְׁמַת עֵרֶב רַב וְכוּ' כַּנִּזְכָּר לְעֵיל, וְכוֹלֵל נִשְׁמָתוֹ בִּשְׁנֵים עָשָׂר שִׁבְטֵי יָהּ וְכוּ' שֶׁהוּא בְּחִינַת אִשָּׁה יִרְאַת ה' בְּחִינַת מַלְכוּת דִּקְדֻשָּׁה בְּחִינַת גְּבִירְתָהּ. שֶׁעַל-יְדֵי זֶה נִכְנָעִים וּבוֹרְחִים מִמֶּנּוּ הַהִרְהוּרִים הַבָּאִים מֵאִשָּׁה זוֹנָה כַּנִּזְכָּר לְעֵיל, בִּבְחִינַת מִפְּנֵי שָׂרַי גְּבִירְתִי אָנֹכִי בּוֹרַחַת. כַּמְבֹאָר הֵיטֵב בַּמַּאֲמָר הַנִּזְכָּר לְעֵיל עַיֵּן שָׁם. וְזֶה בְּחִינַת מַה שֶּׁאוֹמְרִים וּתְהִי מִטָּתִי שְׁלֵמָה לְפָנֶיךָ וְכוּ'. מִטָּה שְׁלֵמָה זֶה בְּחִינַת מִטָּתוֹ שֶׁל יַעֲקֹב שֶׁל שְׁנֵים עָשָׂר שִׁבְטֵי יָהּ שֶׁהָיְתָה מִטָּה שְׁלֵמָה. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה עַל פָּסוּק וַיִּשְׁתַּחוּ יִשְׂרָאֵל עַל רֹאשׁ הַמִּטָּה, שֶׁהָיְתָה מִטָּתוֹ שְׁלֵמָה שֶׁל שְׁנֵים עָשָׂר שִׁבְטֵי יָהּ בְּלִי שׁוּם פְּסֹלֶת וְכוּ'. וְזֶה אָנוּ מְבַקְּשִׁים קֹדֶם הַשֵּׁנָה שֶׁתְּהֵא מִטָּתִי שְׁלֵמָה וְכוּ' הַיְנוּ כַּנִּזְכָּר לְעֵיל. שֶׁיִּהְיֶה נִצּוֹל מֵהִרְהוּרִים רָעִים וְכוּ' כַּנִּזְכָּר לְעֵיל שֶׁתִּהְיֶה נִכְלָל נִשְׁמָתֵנוּ בְּנִשְׁמַת שְׁנֵים עָשָׂר שִׁבְטֵי יָהּ וְכוּ' שֶׁהֵם בְּחִינַת מִטָּה שְׁלֵמָה. וּמִי שֶׁזּוֹכֶה שֶׁתִּהְיֶה נִשְׁמָתוֹ נִכְלֶלֶת עִמָּהֶם בִּשְׁעַת שֵׁנָה. מִטָּתוֹ שְׁלֵמָה גַּם-כֵּן וְכוּ' כַּנִּזְכָּר לְעֵיל. וְזֶה בְּחִינַת וְהָאֵר עֵינַי וְכוּ'. כִּי עִקַּר פְּגַם תַּאֲוָה הַנִּזְכֶּרֶת לְעֵיל הוּא בִּבְחִינַת עֵינַיִם כַּנִּזְכָּר לְעֵיל, כִּי הוּא כְּלָלִיּוּת שֶׁל שִׁבְעִים אֻמּוֹת כַּנִּזְכָּר לְעֵיל שֶׁהֵם בְּחִינַת שִׁבְעִים אַנְפִּין חֲשׁוֹכִין וְכוּ' כַּנִּזְכָּר לְעֵיל. וּכְשֶׁזּוֹכֶה שֶׁעַל-יְדֵי הַשֵּׁנָה תִּהְיֶה נִכְלֶלֶת נִשְׁמָתוֹ בִּשְׁנֵים עָשָׂר שִׁבְטֵי יָהּ כַּנִּזְכָּר לְעֵיל, שֶׁהֵם מֻשְׁרָשִׁים בְּשִׁבְעִים פָּנִים שֶׁל תּוֹרָה שֶׁהֵם שִׁבְעִים אַנְפִּין נְהִירִין, אֲזַי זוֹכֶה עַל-יְדֵי הַשֵּׁנָה לִנְשָׁמָה חֲדָשָׁה לְהִתְגַּלּוּת חֲדָשָׁה בַּתּוֹרָה, כִּי הַנְּשָׁמָה נִתְחַדֶּשֶׁת בִּשְׁעַת שֵׁנָה בְּתוֹךְ הָאֱמוּנָה שֶׁהִיא בְּחִינַת קְרִיאַת שְׁמַע בִּבְחִינַת חֲדָשִׁים לַבְּקָרִים רַבָּה אֱמוּנָתֶךָ. וּמִי שֶׁזּוֹכֶה יָכוֹל לְהַשִּיג בִּשְׁעַת שֵׁנָה הִתְגַּלּוּת חָדָשׁ בַּתּוֹרָה. כְּמוֹ שֶׁמָּצִינוּ בְּכַמָּה צַדִּיקִים שֶׁהִשִּיגוּ הַשָּגוֹת גְּדוֹלוֹת בִּשְׁעַת שֵׁנָה וְכוּ'. וְזֶה שֶׁאָנוּ מְבַקְּשִׁים קֹדֶם הַשֵּׁנָה וְאַל יְבַהֲלוּנִי רַעְיוֹנַי וְכוּ' וְהִרְהוּרִים רָעִים וְתִהְיֶה מִטָּתִי שְׁלֵמָה לְפָנֶיךָ וְהָאֵר עֵינַי פֶּן אִישַׁן הַמָּוֶת, כִּי הַכֹּל אֶחָד, דְּהַיְנוּ לְהִנָּצֵל מֵהִרְהוּרִים רָעִים הַבָּאִים מֵאִשָּׁה זוֹנָה וְכוּ' כַּנִּזְכָּר לְעֵיל, וְלִזְכּוֹת שֶׁתִּהְיֶה נִכְלֶלֶת נִשְׁמָתוֹ בִּשְׁנֵים עָשָׂר שִׁבְטֵי יָ\"ה עַל-יְדֵי קְרִיאַת שְׁמַע שֶׁהֵם בְּחִינַת מִטָּה שְׁלֵמָה כַּנִּזְכָּר לְעֵיל. וְאָז זוֹכֶה לִבְחִינַת שִׁבְעִים אַנְפִּין נְהִירִין בְּחִינַת וְהָאֵר עֵינַי וְכוּ', הֵפֶךְ שִׁבְעִים אֻמּוֹת שֶׁהֵם שִׁבְעִים אַנְפִּין חֲשׁוֹכִין שֶׁהֵם סִטְרָא דְּמוֹתָא. רַק לִזְכּוֹת לְהַפְרִישׁ נִשְׁמָתוֹ מֵהֶם בִּשְׁעַת שֵׁנָה עַל-יְדֵי קְרִיאַת שְׁמַע שֶׁעַל הַמִּטָּה, שֶׁעַל-יְדֵי זֶה נִכְנָעִין הַשִּׁבְעִים אֻמּוֹת הַיְנוּ תַּאֲוָה הַנִּזְכֶּרֶת לְעֵיל שֶׁכּוֹלֶלֶת אוֹתָם וְכוּ' כַּנִּזְכָּר לְעֵיל. כִּי עַל-יְדֵי קְרִיאַת שְׁמַע נִכְלָל נִשְׁמָתוֹ בִּשְׁנֵים עָשָׂר שִׁבְטֵי יָהּ שֶׁהֵם מֻשְׁרָשִׁים בְּשִׁבְעִים אַנְפִּין נְהִירִין בְּחִינַת שִׁבְעִים פָּנִים לַתּוֹרָה בְּחִינַת וְהָאֵר עֵינַי וְכוּ' כַּנִּזְכָּר לְעֵיל:",
    "וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁתַּלְמִיד חָכָם הַדָּבוּק בַּתּוֹרָה תָּמִיד הוּא פָּטוּר מִקְּרִיאַת שְׁמַע שֶׁעַל הַמִּטָּה. כִּי עִקַּר קְרִיאַת שְׁמַע שֶׁעַל הַמִּטָּה הוּא בִּשְׁבִיל לְהִנָּצֵל מֵהִרְהוּרִים רָעִים וְכוּ' וְלִזְכּוֹת לִבְחִינַת שִׁבְעִים פָּנִים לַתּוֹרָה כַּנִּזְכָּר לְעֵיל. וְעַל-כֵּן תַּלְמִיד חָכָם הַדָּבוּק בַּתּוֹרָה בְּוַדַּאי אֵינוֹ צָרִיךְ לָזֶה. כִּי אֵין לוֹ שׁוּם הִרְהוּר בְּוַדַּאי מֵאַחַר שֶׁהוּא דָּבוּק בְּהַתּוֹרָה תָּמִיד, וְהוּא מְקֻשָּׁר תָּמִיד בִּבְחִינַת שִׁבְעִים פָּנִים לַתּוֹרָה כִּי מַחֲשַׁבְתּוֹ קְדוֹשָׁה תָּמִיד, וְהוּא אִיסְתַּמַּר מֵהִרְהוּרָא בִּישָׁא מֵהִרְהוּרָא דִּמְשַׁקֵּר אִילָנָא דְּחַיֵּי. וְעַל-כֵּן בְּוַדַּאי הוּא זוֹכֶה מִמֵּילָא לְהִתְגַּלּוּת הַתּוֹרָה בִּשְׁעַת שֵׁנָה, וְאֵינוֹ צָרִיךְ לִקְרִיאַת שְׁמַע שֶׁעַל הַמִּטָּה לְהַכְנִיעַ הִרְהוּרִים רָעִים קֹדֶם הַשֵּׁנָה וְכוּ' כַּנִּזְכָּר לְעֵיל. כִּי הוּא דָּבוּק בְּהַתּוֹרָה תָּמִיד וְאֵין לוֹ שׁוּם הִרְהוּר רַע, כִּי מַחֲשַׁבְתּוֹ קְשׁוּרָה בְּהַתּוֹרָה תָּמִיד:",
    "וְזֶה בְּחִינַת מַה שֶּׁמִּתְוַדִּין עַל הָעֲווֹנוֹת קֹדֶם הַשֵּׁנָה. כִּי כָּל הָעֲווֹנוֹת וְהַחֲטָאִים הֵם בָּאִין מֵהַשִּׁבְעִים מִדּוֹת וְתַאֲווֹת רָעוֹת שֶׁל הַשִּׁבְעִים אֻמּוֹת שֶׁהֵם אַנְפִּין חֲשׁוֹכִין שֶׁהֵם הַהֵפֶךְ מִשִּׁבְעִים פָּנִים לַתּוֹרָה. וְעַל-כֵּן קֹדֶם הַשֵּׁנָה מִתְוַדִּין עַל הָעֲווֹנוֹת וּמְבַקְּשִׁין מֵה' יִתְבָּרַךְ כַּפָּרָה עֲלֵיהֶם, כְּדֵי לְהַפְרִישׁ נִשְׁמוֹתֵינוּ מִנִּשְׁמוֹת עֵרֶב רַב מֵהַשִּׁבְעִים אֻמּוֹת שֶׁמֵּהֶם בָּאִין כָּל הַחֲטָאִים כַּנִּזְכָּר לְעֵיל. כְּדֵי שֶׁיּוּכְלוּ נִשְׁמוֹתֵינוּ לַעֲלוֹת וּלְהִכָּלֵל בְּנִשְׁמוֹת שְׁנֵים עָשָׂר שִׁבְטֵי יָהּ שֶׁהֵם בְּחִינַת שִׁבְעִים אַנְפִּין נְהִירִין בְּחִינַת שִׁבְעִים פָּנִים לַתּוֹרָה וְכוּ' וְכַנִּזְכָּר לְעֵיל:",
    "וְזֶה בְּחִינַת וִיהִי נֹעַם שֶׁאוֹמְרִים קֹדֶם הַשֵּׁנָה, בְּחִינַת נֹעַם הָעֶלְיוֹן שֶׁהִיא בְּחִינַת הַשָּגַת הַתּוֹרָה בְּחִינַת שִׁבְעִים פָּנִים לַתּוֹרָה שֶׁזֶּה עִקַּר הַנֹּעַם בְּחִינַת דְּרָכֶיהָ דַּרְכֵי נֹעַם:",
    "וְזֶה בְּחִינַת מַה שֶּׁאוֹמְרִים 'הִנֵּה מִטָּתוֹ שֶׁלִּשְׁלֹמֹה שִׁשִּׁים גִּבֹּרִים' וְכוּ' וְכֵן אוֹמְרִים אָז בִּרְכַּת כֹּהֲנִים. כִּי כְּשֶׁמְּקַבְּלִין הָאוֹר מִלְּמַעְלָה הוּא אוֹר פָּשׁוּט וְנִצְטַיֵּר לְכָל אֶחָד לְפִי בְּחִינָתוֹ וְכוּ' כַּנִּזְכָּר לְעֵיל. וְעַל-כֵּן אוֹמְרִים בִּרְכַּת כֹּהֲנִים כְּדֵי לְצַיֵּר הָאוֹר בִּבְחִינַת בְּרָכָה. כִּי הָאוֹר הַבָּא מִלְּמַעְלָה הוּא קָמִיץ וְסָתִים בְּחִינַת וְקָמַץ הַכֹּהֵן. וְעַל-כֵּן הַכֹּהֲנִים יֵשׁ לָהֶם כֹּחַ לְצַיֵּר הָאוֹר הַהוּא שֶׁהוּא בְּחִינַת 'וְקָמַץ הַכֹּהֵן' לְצַיְּרוֹ בִּבְחִינַת בְּרָכָה. וְעַל-כֵּן הֵם מְצֻוִּים לְבָרֵךְ אֶת יִשְׂרָאֵל בְּבִרְכַּת כֹּהֲנִים כַּמְבֹאָר כָּל זֶה בְּהִלְכוֹת נְשִׂיאַת כַּפַּיִם עַיֵּן שָׁם. וְזֶהוּ בְּחִינַת בִּרְכַּת כֹּהֲנִים שֶׁאוֹמְרִים קֹדֶם הַשֵּׁנָה כְּדֵי לְצַיֵּר הָאוֹר בִּבְחִינַת בְּרָכָה. וְכַנִּזְכָּר לְעֵיל:",
    "וְזֶה בְּחִינַת שִׁשִּׁים גִּבֹּרִים וְכוּ'. כִּי רַבּוֹתֵינוּ זִכְרוֹנָם לִבְרָכָה דָּרְשׁוּ פָּסוּק זֶה עַל הַתּוֹרָה כַּמּוּבָא בְּפֵרוּשׁ רַשִׁ\"י שָׁם עַל פָּסוּק זֶה. הִנֵּה מִטָּתוֹ שֶׁלִּשְׁלֹמֹה, הַיְנוּ הָאָרוֹן שֶׁשָּׁם הַתּוֹרָה מֻנַּחַת שִׁשִּׁים גִּבֹּרִים סָבִיב לָהּ הֵם שִׁשִּׁים רִבּוֹא יִשְׂרָאֵל וְכוּ', מְלֻמְּדֵי מִלְחָמָה אִישׁ חַרְבּוֹ עַל יְרֵכוֹ שֶׁהֵם עוֹשִׂים סִימָנִים בַּתּוֹרָה שֶׁלֹּא תִּשָּׁכַח מֵהֶם, וְהֵם מְלֻמְּדֵי מִלְחַמְתָּהּ שֶׁל תּוֹרָה וְכוּ' עַיֵּן שָׁם בְּפֵרוּשׁ רַשִׁ\"י. הַיְנוּ כַּנִּזְכָּר לְעֵיל, כִּי הַתּוֹרָה יֵשׁ לָהּ שְׁנֵי כֹּחוֹת וְכוּ', וְכָל אֶחָד מְצַיֵּר הָאוֹר לְפִי בְּחִינָתוֹ. וְעַל-כֵּן צְרִיכִין לַעֲשׂוֹת סִימָנִים בְּהַתּוֹרָה שֶׁלֹּא תִּשָּׁכַח. דְּהַיְנוּ לַעֲשׂוֹת סִימָנִים בְּחִינַת כֵּלִים לְקַבֵּל הָאוֹר בִּבְחִינַת טוֹבָה וּבְרָכָה שֶׁלֹּא תִּשָּׁכַח. דְּהַיְנוּ שֶׁלֹּא יִשְׁכַּח אֶת הַתּוֹרָה וְחַס וְשָׁלוֹם יַהֲפֹךְ דִּבְרֵי אֱלֹקִים חַיִּים וְיֹאמַר עַל אָסוּר מֻתָּר וְכוּ', שֶׁהוּא בְּחִינַת שֶׁמְּצַיֵּר הָאוֹר לְהֵפֶךְ. וְעַל-כֵּן צְרִיכִין לִהְיוֹת מְלֻמָּד מִלְחָמָה וְלִהְיוֹת חַרְבּוֹ עַל יְרֵכוֹ שֶׁזֶּהוּ בְּחִינַת שְׁמִירַת הַבְּרִית כַּיָּדוּעַ. וְעַל-יְדֵי זֶה בְּעַצְמוֹ זוֹכִין לַעֲשׂוֹת סִימָנִים בְּהַתּוֹרָה שֶׁהֵם בְּחִינַת כֵּלִים דִּקְדֻשָּׁה לְקַבֵּל אֶת הָאוֹר בִּבְחִינַת אוֹר מָלֵא בִּבְחִינַת בְּרָכָה וּלְהִנָּצֵל מִשִּׁכְחָה. דְּהַיְנוּ מִלַּהֲפֹךְ חַס וְשָׁלוֹם דִּבְרֵי אֱלֹקִים חַיִּים דְּהַיְנוּ שֶׁלֹּא לְצַיֵּר הָאוֹר לְהֵפֶךְ חַס וְשָׁלוֹם. וְזֶה בְּחִינַת שִׁשִּׁים גִּבֹּרִים שֶׁהֵם שִׁשִּׁים רִבּוֹא יִשְׂרָאֵל שֶׁקִּבְּלוּ אֶת הַתּוֹרָה, כִּי הַתּוֹרָה לֹא נִתְּנָה עַד שֶׁהָיוּ יִשְׂרָאֵל שִׁשִּׁים רִבּוֹא. כִּי יֵשׁ שִׁשִּׁים רִבּוֹא אוֹתִיּוֹת לַתּוֹרָה כְּנֶגֶד שִׁשִּׁים רִבּוֹא נִשְׁמוֹת יִשְׂרָאֵל וְכָל אֶחָד מִיִּשְׂרָאֵל יֵשׁ לוֹ אוֹת בַּתּוֹרָה. וְעַל-כֵּן לֹא הָיָה אֶפְשָׁר לְקַבֵּל אֶת הַתּוֹרָה עַד שֶׁהָיוּ שִׁשִּׁים רִבּוֹא יִשְׂרָאֵל. כִּי כָּל אֶחָד מִיִּשְׂרָאֵל לְפִי אֲחִיזָתוֹ בְּהַתּוֹרָה כֵּן יֵשׁ לוֹ כֹּחַ לְצַיֵּר אֶת אוֹתִיּוֹת הַתּוֹרָה לְפִי בְּחִינָתוֹ. וְעַל-כֵּן בְּמַעֲמַד הַר סִינַי שֶׁהָיוּ שִׁשִּׁים רִבּוֹא יִשְׂרָאֵל כֻּלָּם קְדוֹשִׁים בִּקְדֻשַּׁת הַבְּרִית כְּמוֹ שֶׁכָּתוּב שִׁבְטֵי י\"ק וְכוּ' שְׁמִי מֵעִיד עֲלֵיהֶם וְכוּ', עַל-כֵּן אָז דַּיְקָא זָכוּ לְקַבָּלַת הַתּוֹרָה, כִּי הָיָה לָהֶם כֹּחַ לְצַיֵּר אֶת כָּל הַתּוֹרָה שֶׁכְּלוּלָה מִנִּשְׁמוֹתֵיהֶן לְטוֹבָה וְלִבְרָכָה. וְעַל-כֵּן נִקְרָאִים שִׁשִּׁים גִּבּוֹרִים, כִּי צִיּוּר הָאוֹר זֶה בְּחִינַת גְּבוּרָה שֶׁמְּצַמְצֶמֶת וּמְצַיֶּרֶת אֶת הָאוֹר בְּמִדָּה לְטוֹבָה וְלִבְרָכָה כַּיָּדוּעַ. וְעַל-כֵּן אוֹמְרִים פָּסוּק זֶה קֹדֶם הַשֵּׁנָה כְּדֵי לִזְכֹּר לְצַיֵּר הָאוֹר לְטוֹבָה וְלִבְרָכָה אָמֵן:"
  ],
  "Likutei Halakhot%2C Orach Chaim%2C Laws of the Sabbath.": [
    "עִנְיַן עֹנֶג שַׁבָּת. דְּהַיְנוּ שֶׁחַיָּבִים לֶאֱכֹל שָׁלֹשׁ סְעֻדּוֹת בְּשַׁבָּת:",
    "עַל-פִּי מַה שֶּׁכָּתַב אֲדוֹנֵנוּ מוֹרֵנוּ וְרַבֵּנוּ בְּמַאֲמָר פָּתַח רַבִּי שִׁמְעוֹן (בְּסִימָן ס) עַיֵּן שָׁם הֵיטֵב כָּל הַמַּאֲמָר. כִּי בְּשַׁבָּת זוֹכִין לִבְחִינַת הִתְבּוֹנְנוּת הַזֹּאת שֶׁהִיא אוֹרָיְתָא דְּעַתִּיקָא שֶׁזּוֹכִין עַל-יְדֵי שַׁבָּת, בְּחִינַת אָז תִּתְעַנַּג עַל ד' הַנֶּאֱמַר בְּשַׁבָּת. כְּמוֹ שֶׁכָּתַב רַבֵּנוּ בְּמָקוֹם אַחֵר. וְעַל-כֵּן נִקְרָא הִתְבּוֹנְנוּת הַזֹּאת אוֹרָיְתָא דְּעַתִּיקָא. הַיְנוּ שֶׁהִוא הַתּוֹרָה שֶׁזּוֹכִין עַל-יְדֵי בְּחִינַת עַתִּיק בְּחִינַת אֲרִיכוּת יָמִים כַּמְבֹאָר בַּמַּאֲמָר הַנַּ\"ל עַיֵּן שָׁם. וְעַל-כֵּן זוֹכִין לָזֶה בְּשַׁבָּת. כִּי שַׁבָּת הִיא בְּחִינַת יִרְאָה בְּחִינַת יָרֵא שַׁבָּת. וְזֶהוּ בְּרֵאשִׁית יָרֵא שַׁבָּת. עַל-יְדֵי בְּחִינַת יָרֵא שַׁבָּת הַנַּ\"ל זוֹכִין לִבְחִינַת הַתּוֹרָה הַנַּ\"ל. שֶׁהִיא בְּחִינַת בְּרֵאשִׁית. כִּי בְּרֵאשִׁית הִיא בְּחִינַת תּוֹרָה עֶלְיוֹנָה מְאֹד, בְּחִינַת תּוֹרַת ד'. שֶׁהִיא בְּחִינַת הִתְבּוֹנְנוּת הַנַּ\"ל. (כַּמּוּבָא בְּמַאֲמַר הַחוֹתָמוֹת בְּסִימָן כב) בְּרֵאשִׁית בָּרָא מַאֲמָר וַחֲצִי מַאֲמָר. בְּחִינַת תּוֹרַת ד' וְתוֹרָתוֹ עַיֵּן שָׁם. וְעַל-כֵּן עַל-יְדֵי שַׁבָּת זוֹכִין לַעֲשִׁירוּת גָּדוֹל. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה כָּל הַמְעַנֵּג אֶת הַשַּׁבָּת זוֹכֶה לְנַחֲלָה בְּלִי מְצָרִים. שֶׁהִוא בְּחִינַת נַחֲלַת יַעֲקֹב שֶׁזָּכָה לָזֶה גַּם כֵּן עַל-יְדֵי בְּחִינַת יִרְאָה כְּמוֹ שֶׁמְּבֹאָר לְמַעְלָה. וְעִקָּר תָּלוּי בְּעֹנֶג שַׁבָּת דַּוְקָא. הַיְנוּ אֲכִילַת שַׁבָּת כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה כָּל הַמְעַנֵּג אֶת הַשַּׁבָּת וְכוּ'. הַמְעַנֵּג דַּיְקָא הַיְנוּ אֲכִילַת שַׁבָּת. כִּי אֲכִילַת שַׁבָּת הוּא בְּחִינַת הִתְעוֹרְרוּת הַשֵּׁנָה. כִּי עַל-יְדֵי אֲכִילַת שַׁבָּת זוֹכִין לְהַפָּנִים בְּחִינַת חָכְמַת אָדָם תָּאִיר פָּנָיו. בְּחִינַת אַנְפִּין נְהִירִין שֶׁזּוֹכִין דַּוְקָא עַל-יְדֵי אֲכִילַת שַׁבָּת. הֵפֶךְ אֲכִילַת חֹל שֶׁעַל-יְדֵי זֶה אוֹבְדִין חַס וְשָׁלוֹם הַפָּנִים (כַּמּוּבָא בְּמַאֲמָר שָׁאֲלוּ אֶת רַבִּי יוֹסִי בֶּן קִיסְמָא אֵימָתַי בֶּן דָּוִד בָּא בְּסִימָן נז) עַיֵּן שָׁם. נִמְצָא כְּשֶׁזּוֹכִין לְהַפָּנִים עַל-יְדֵי אֲכִילַת שַׁבָּת. נִמְצָא שֶׁהָאֲכִילָה שֶׁל שַׁבָּת הִוא בְּחִינַת הִתְעוֹרְרוּת הַשֵּׁנָה. כִּי הַחֲזָרַת הַפָּנִים הוּא הִתְעוֹרְרוּת הַשֵּׁנָה כְּמוֹ שֶׁמְּבֹאָר שָׁם. וְעַל-כֵּן כְּשֶׁחָל רֹאשׁ הַשָּׁנָה בְּשַׁבָּת אֵין תּוֹקְעִין בְּשׁוֹפָר, כִּי שׁוֹפָר הוּא בְּחִינַת הִתְעוֹרְרוּת הַשֵּׁנָה כְּמוֹ שֶׁמְּבֹאָר שָׁם. וְזֶה בְּחִינַת הִתְאַדְּמוּת פְּנֵי הַתּוֹקֵעַ בְּחִינַת הַחֲזָרַת הַפָּנִים עַל-יְדֵי הַשּׁוֹפָר. וְעַל-יְדֵי זֶה נוֹפֵל יִרְאָה כְּמוֹ שֶׁמְּבֹאָר שָׁם. וּבְשַׁבָּת אֵין צְרִיכִים לָזֶה. כִּי שַׁבָּת בְּעַצְמוֹ הוּא בְּחִינַת הִתְעוֹרְרוּת הַשֵּׁנָה עַל-יְדֵי אֲכִילַת שַׁבָּת כַּנַּ\"ל. נִמְצָא שֶׁעַל-יְדֵי אֲכִילַת שַׁבָּת זוֹכִין לְיִרְאָה. כִּי הִתְגַּלּוּת הַיִּרְאָה עַל-יְדֵי הִתְעוֹרְרוּת הַשֵּׁנָה כְּמוֹ שֶׁמְּבֹאָר שָׁם. וְעַל-כֵּן חַיָּבִים לֶאֱכֹל בְּשַׁבָּת שָׁלֹשׁ סְעֻדּוֹת כְּנֶגֶד שְׁלֹשָׁה קַוֵּי הַיִּרְאָה שֶׁהֵם שְׁלֵמוּת הַיִּרְאָה. כִּי הַשָּׁלֹשׁ סְעֻדּוֹת הֵם בְּחִינַת עַתִּיקָא וּזְעֵיר אַנְפִּין וַחֲקַל תַּפּוּחִין כַּיָּדוּעַ לַכֹּל. וְהֵם בְּחִינַת שְׁלֹשָׁה קַוֵּי הַיִּרְאָה. כִּי מוֹרָא שֶׁל הָרַב שֶׁהוּא מוֹרָא שָׁמַיִם שֶׁהוּא בְּחִינַת חָכְמָה בִּינָה דַּעַת כְּמוֹ שֶׁמְּבֹאָר שָׁם. זֶה בְּחִינַת עַתִּיקָא שֶׁהוּא בְּחִינַת מֹחִין. וּמוֹרָא שֶׁל הַתַּלְמוּד שֶׁהוּא נִמְשֶׁכֶת בְּכָל חֶלְקֵי הַלִּמּוּד בְּחִינַת אוֹרָיְתָא תְּלִיתָאִי. זֶה בְּחִינַת זְעֵיר אַנְפִּין שֶׁמִּשָּׁם הַתּוֹרָה. כַּמּוּבָא בַּכְּתָבִים. וּבְחִינַת מוֹרָא הַבֵּן שֶׁהִיא נִמְשֶׁכֶת בְּהָעֲשִׁירוּת זֶה בְּחִינַת חֲקַל תַּפּוּחִין שֶׁהוּא בְּחִינַת מַלְכוּת שֶׁמִּשָּׁם הָעֲשִׁירוּת. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה כָּל הַמְעַנֵּג אֶת הַשַּׁבָּת הַיְנוּ אֲכִילַת שָׁלֹשׁ סְעֻדּוֹת שֶׁהֵם בְּחִינַת עֹנֶג שַׁבָּת. בְּחִינַת עֵדֶן נָהָר גַּן שֶׁהֵם בְּחִינַת שְׁלֹשָׁה קַוֵּי הַיִּרְאָה הַנַּ\"ל כַּנַּ\"ל. עַל-יְדֵי זֶה זוֹכִין לְנַחֲלַת יַעֲקֹב. נַחֲלָה בְּלִי מְצָרִים. הַיְנוּ עֲשִׁירוּת מֻפְלָג. שֶׁנִּמְשָׁךְ לְתוֹךְ בְּחִינַת יִרְאַת ד' תּוֹסִיף יָמִים. כְּמוֹ שֶׁמְּבֹאָר שָׁם עַיֵּן שָׁם. נִמְצָא שֶׁהַשָּׁלֹשׁ סְעֻדּוֹת הֵם בְּחִינַת הִתְגַּלּוּת שְׁלֵמוּת הַיִּרְאָה שֶׁהוּא בְּחִינַת שׁוֹפָר כַּנַּ\"ל. וְעַל-כֵּן הַשָּׁלֹשׁ סְעֻדּוֹת מְכֻוָּנִים כְּנֶגֶד שְׁלֹשָׁה אָבוֹת כְּמוֹ תש\"ר שֶׁהֵם גַּם כֵּן כְּנֶגֶד הַשְּׁלֹשָׁה אָבוֹת. כִּי הֵם בְּחִינָה אַחַת כַּנַּ\"ל. וְעַל-כֵּן בְּשַׁבָּת אֵין תּוֹקְעִין בְּשׁוֹפָר. כִּי בְּחִינַת תְּקִיעַת שׁוֹפָר שֶׁהֵם תש\"ר נַעֲשֶׂה עַל-יְדֵי שָׁלֹשׁ סְעֻדּוֹת הַיְנוּ אֲכִילַת שַׁבָּת בְּחִינַת עֹנֶג שַׁבָּת כַּנַּ\"ל:",
    "וְזֶה בְּחִינַת נְשָׁמָה יְתֵרָה שֶׁזּוֹכִין בְּשַׁבָּת. הַיְנוּ בְּחִינַת אֲרִיכוּת הַנְּשִׁימָה. שֶׁבָּא עַל-יְדֵי בְּחִינַת יִרְאָה בְּחִינַת יָרֵא שַׁבָּת. וְעַל-כֵּן בְּלֵילֵי שַׁבָּת הוּא זְמַן גְּשָׁמִים כִּי הֵם בָּאִים מֵאֲרִיכוּת הַנְּשִׁימָה. וְזֶה שֶׁאָנוּ אוֹמְרִים בְּנִשְׁמַת הַמְעוֹרֵר יְשֵׁנִים וְהַמֵּקִיץ נִרְדָּמִים. וְעַל-יְדֵי זֶה הַמֵּשִׂיחַ אִלְּמִים. כְּמוֹ שֶׁמְּבֹאָר שָׁם. עַל-יְדֵי הִתְעוֹרְרוּת הַשֵּׁנָה. וְעַל-יְדֵי זֶה נַעֲשֶׂה בְּחִינַת לְהַתִּיר פֶּ\"ה אִלְּמִים עַיֵּן שָׁם. וְעַל-יְדֵי זֶה זוֹכִין לְיִרְאָה. שֶׁעַל-יְדֵי זֶה בְּחִינַת נִשְׁמַת כָּל חַי תְּבָרֵךְ בְּחִינַת נְשָׁמָה יְתֵרָה בְּחִינַת אֲרִיכוּת הַנְּשִׁימָה כַּנַּ\"ל. וְעַל-כֵּן זְמַן הַזִּוּוּג בְּלֵיל שַׁבָּת כִּי כֹּחַ הַדִּבּוּר בָּא לִכְלֵי הוֹלָדָה בְּחִינַת לְהַתִּיר פֶּה עֲקָרוֹת. עַיֵּן שָׁם הֵיטֵב כָּל הַמַּאֲמָר:"
  ],
  "Likutei Halakhot%2C Orach Chaim%2C Laws of Joining Domains.": [
    "כְּשֶׁמַּנִּיחִין עֵרוּב דְּהַיְנוּ מָזוֹן שְׁתֵּי סְעוּדוֹת מֻתָּר לֵילֵךְ מִמְּקוֹם הָעֵרוּב אַלְפַּיִם אַמָּה לְכָל רוּחַ:",
    "נִמְצָא שֶׁהִלּוּךְ שֶׁל שַׁבָּת תָּלוּי בִּסְעוּדוֹת שֶׁל שַׁבָּת, וְזֶה מְבֹאָר בְּדִבְרֵי רַבֵּנוּ נ\"י. בַּמַּאֲמַר הַמְדַבֵּר מִמַּחְלֹקֶת עַל פָּסוּק בַּקָּמִים עָלַי מְרֵעִים תִּשְׁמַעְנָה אָזְנָי וְכוּ' (סִימָן רעז), מְבֹאָר שָׁם שֶׁעִקַּר הִלּוּךְ שַׁבָּת תָּלוּי בַּאֲכִילָה שֶׁל שַׁבָּת בִּבְחִינַת דּוֹק בְּכַכֵי וְתִשְׁכַּח בְּנַגְרֵי עַיֵּן שָׁם הֵיטֵב, וְעַל-כֵּן תִּקְנוּ חֲכָמֵינוּ זִכְרוֹנָם לִבְרָכָה שֶׁמָּקוֹם הַסְּעוּדָה גּוֹרֵם שֶׁמִּשָּׁם מֻתָּר לֵילֵךְ תְּחוּם שַׁבָּת, כִּי עִקַּר הַהִלּוּךְ תָּלוּי בַּסְּעוּדָה כַּנַּ\"ל עַיֵּן שָׁם:"
  ],
  "Likutei Halakhot%2C Orach Chaim%2C Laws of the New Moon.": [
    "מַה שֶּׁקּוֹרִין פָּרָשַׁת הַתָּמִיד בְּרֹאשׁ חֹדֶשׁ:",
    "עַל-פִּי מַה שֶּׁכָּתַב רַבֵּנוּ נֵרוֹ יָאִיר, שֶׁבְּחִינַת תָּמִיד הוּא תִּקּוּן הַתְּפִלָּה, בְּחִינַת תְּפִלּוֹת כְּנֶגֶד תְּמִידִין תִּקְּנוּם, עַיֵּן שָׁם. וְהִנֵּה פְּגַם הַתְּפִלָּה הוּא עַל-יְדֵי פְּגַם הַלְּבָנָה, שֶׁהִיא בְּחִינַת מַלְכוּת, בְּחִינַת תְּפִלָּה. וְעַל-כֵּן בְּרֹאשׁ חֹדֶשׁ שֶׁאָמַר הַקָּדוֹשׁ בָּרוּךְ הוּא, הָבִיאוּ עָלַי כַּפָּרָה, אָז מַתְחִיל הַתִּקּוּן שֶׁל הַלְּבָנָה, כִּי אָז מַתְחֶלֶת לְהִתְמַלְּאוֹת, עַל-כֵּן קוֹרִין אָז פָּרָשַׁת הַתָּמִיד, שֶׁהִיא בְּחִינַת תִּקּוּן הַתְּפִלָּה כַּנַּ\"ל, כִּי אָז בְּרֹאשׁ חֹדֶשׁ מַתְחִיל תִּקּוּן הַלְּבָנָה, שֶׁהִיא תִּקּוּן הַתְּפִלָּה כַּנַּ\"ל:"
  ],
  "Likutei Halakhot%2C Orach Chaim%2C Laws of Passover.": [
    "עַיֵּן בְּמַאֲמַר תְּלַת נָפְקִין מֵחַד וּבַמַּאֲמָר הַסָּמוּךְ, כִּי שְׁנֵיהֶם אֶחָד, כִּי בְּמַאֲמָר אֶחָד נֶאֶמְרוּ שְׁנֵיהֶם, עַיֵּן שָׁם:",
    "וְזֶה בְּחִינַת אֲכִילַת מַצָּה בְּפֶסַח, כִּי יָדוּעַ שֶׁיְּצִיאַת מִצְרַיִם הוּא הִתְגַּלּוּת הַדַּעַת, וְעַל-כֵּן אָז זָכוּ לְשָׁלֹשׁ הַשְׁפָּעוֹת אֵלּוּ, שֶׁהֵם, בְּאֵר, עָנָן וּמָן, שֶׁיּוֹצְאִין מִן הַדַּעַת. וְזֶה בְּחִינַת שָׁלֹשׁ מַצּוֹת שֶׁל פֶּסַח כְּנֶגֶד שָׁלֹשׁ הַשְׁפָּעוֹת הַנַּ\"ל שֶׁיּוֹצְאִין מִן הַדַּעַת, שֶׁהוּא בְּחִינַת מַצָּה, כִּי מַצָּה הִיא בְּחִינַת דַּעַת, בְּחִינַת מֹשֶׁה כְּמוֹ שֶׁאָמַר רַבֵּנוּ (בְּסִימָן נו), שֶׁמַּצָּה הִיא בְּחִינַת מַחֲלֹקֶת לְשֵׁם שָׁמַיִם, שֶׁהוּא בְּחִינַת מֹ\"שֶׁ\"ה, בְּחִינַת מַ\"חֲלֹקֶת שַׁ\"מַּאי הִ\"לֵּל, עַיֵּן שָׁם:",
    "וְעַל-כֵּן הַשָּׁלֹשׁ מַצּוֹת הֵם, כֹּהֵן, לֵוִי וְיִשְׂרָאֵל, שֶׁהֵם בְּחִינַת חֶסֶד, גְּבוּרָה, תִּפְאֶרֶת, בְּחִינַת שְׁלֹשָׁה אָבוֹת, שֶׁהֵם בְּחִינַת בְּאֵר עָנָן וּמָן, כְּמוֹ שֶׁמְּבֹאָר שָׁם. וְזֶה בְּחִינַת הַשְּׁתֵּי כּוֹסוֹת שֶׁשּׁוֹתִין לִפְנֵי הָאֲכִילָה שֶׁאוֹמְרִים עֲלֵיהֶם הַהַגָּדָה זֶה בְּחִינַת חַד עָאל בֵּין תְּרֵין, הַיְנוּ הַהַגָּדָה, שֶׁהוּא בְּחִינַת תִּקּוּן הַדַּעַת, תִּקּוּן הַבְּרִית. וְעַל-כֵּן אוֹמְרִים אוֹתָהּ בְּקוֹל רָם, כִּי הַהַגָּדָה הִיא בְּחִינַת וַיַּגֵּד לָכֶם אֶת בְּרִיתוֹ, הַיְנוּ בְּחִינַת מִלְחֶמֶת עֲמָלֵק, וְעַל-כֵּן כָּל הַהַגָּדָה מְדַבֶּרֶת מִזֶּה. וְעַל-כֵּן הִיא נֶאֱמֶרֶת עַל שְׁתֵּי כּוֹסוֹת הָרִאשׁוֹנִים, בְּחִינַת חַד עָאל בֵּין תְּרֵין, כִּי הַכּוֹסוֹת הֵם מוֹעִילִים לְתִקּוּן הַבְּרִית לִלְחֹם מִלְחֶמֶת עֲמָלֵק, כִּי הַיַּיִן הוּא תִּקּוּן הַדַּעַת, (כְּמוֹ שֶׁאָמַר רַבֵּנוּ). וְעַל-כֵּן אַחַר כָּךְ אוֹכְלִים הַסְּעֻדָּה שֶׁהוּא בְּחִינַת הַהַשְׁפָּעָה בְּחִינַת לֶחֶם מִשְׁנֶה הַנִּמְשָׁךְ עַל-יְדֵי תִּקּוּן הַבְּרִית. וְעַל-כֵּן כּוֹפְלִים הַמַּצּוֹת וּפוֹרְסִין מִשְּׁנֵיהֶם בְּחִינַת לֶחֶם מִשְׁנֶה הַנַּ\"ל. וְזֶהוּ בְּחִינַת הַשְּׁתֵּי כּוֹסוֹת הָאַחֲרוֹנִים שֶׁאוֹמְרִים עֲלֵיהֶם הַשִּׁירוֹת וְתִשְׁבָּחוֹת, זֶה בְּחִינַת תְּרֵין דְיַנְקִין לְחַד, כִּי הַהַגָּדָה הָאַחַת שֶׁאוֹמְרִים קֹדֶם הַסְּעֻדָּה הִיא בְּחִינַת מִלְחֶמֶת עֲמָלֵק כַּנַּ\"ל, כְּמוֹ שֶׁאָנוּ אוֹמְרִים שָׁם, \"אֲרַמִּי אֹבֵד אָבִי וַנִּצְעַק וְכוּ' וַיָּרֵעוּ אוֹתָנוּ כוּ' וַיִּשְׁמַע אֶת קֹלֵנוּ\". שֶׁכָּל הָעִנּוּיִּים וְהַמִּלְחָמוֹת שֶׁהָיוּ לָנוּ בְּמִצְרַיִם הַכֹּל הָיוּ לְהִנָּצֵל מִפְּגַם הַבְּרִית, שֶׁהוּא טֻמְאַת מִצְרַיִם, אֲבָל אַחַר הַסְּעֻדָּה אוֹמְרִים שִׁירוֹת וְתִשְׁבָּחוֹת עַל שֶׁנִּצַּלְנוּ מִן הַמִּלְחָמָה וְזָכִינוּ לְתִקּוּן הַבְּרִית, וְעַל-כֵּן הִיא בְּחִינַת תְּרֵין יַנְקִין לְחַד, שֶׁשַּׁבָּת, שֶׁהִיא בְּחִינַת בִּטּוּל הָרַע וּשְׁבִיתָתוֹ, יוֹנֵק לֶחֶם מִשְׁנֶה עַל-יְדֵי תִּקּוּן הַבְּרִית, שֶׁעַל-יָדָהּ נַעֲשֶׂה בְּחִינַת שַׁבָּת, דְּהַיְנוּ בִּטּוּל הָרַע. וְזֶה בְּחִינַת הַסֵּדֶר שֶׁאוֹמְרִים אַחַר הַסְּעֻדָּה, שֶׁהוּא שִׁירוֹת וְתִשְׁבָּחוֹת עַל שֶׁנִּצַּלְנוּ מִן הַמִּלְחָמָה כַּנַּ\"ל, שֶׁהוּא בְּחִינַת שַׁבָּת כַּנַּ\"ל, וְעַל-כֵּן אוֹמְרִים רֹב שִׁירוֹת וְתִשְׁבָּחוֹת הַנֶּאֱמָרוֹת בְּשַׁבָּת, דְּהַיְנוּ נִשְׁמַת וְהוֹדוּ. וּבְחִינַת שַׁבָּת הַנַּ\"ל מְקַבֵּל לֶחֶם מִשְׁנֶה עַל-יְדֵי הִתְגַּבְּרוּת הַמִּלְחָמָה וְתִקּוּן הַבְּרִית כַּנַּ\"ל. וְזֶהוּ בְּחִינַת הַשְּׁתֵּי כּוֹסוֹת שֶׁשּׁוֹתִין אַחַר הַסְּעֻדָּה בִּשְׁעַת שֶׁאוֹמְרִין הַסֵּדֶר הַשֵּׁנִי בִּבְחִינַת תְּרֵין יַנְקִין לְחַד כַּנַּ\"ל:"
  ],
  "Likutei Halakhot%2C Orach Chaim%2C Laws of Counter the Omer.": [
    "עִנְיַן סְפִירַת הָעֹמֶר:",
    "עַל-פִּי הַמַּאֲמָר \"וַיֹּאמֶר ה' אֶל מֹשֶׁה קְרָא אֶת יְהוֹשֻׁעַ וְכוּ'\" סִימָן ו, עַיֵּן שָׁם הֵיטֵב. תְּשׁוּבָה נִקְרָא כֶּתֶר, כִּי הַבָּא לִטָּהֵר מְסַיְּעִין לוֹ, אוֹמְרִין לוֹ הַמְתֵּן, שֶׁהוּא בְּחִינַת כֶּתֶר, כְּמוֹ שֶׁכָּתוּב, כַּתַּר לִי זְעֵיר וְהוּא בְּחִינַת אֶהְיֶה וְכוּ', עַיֵּן שָׁם. וְאִי אֶפְשָׁר לִזְכּוֹת לָזֶה אֶלָּא עַל-יְדֵי בְּחִינַת דּוֹם לַה', דְּהַיְנוּ כְּשֶׁיִּשְׁמַע בִּזְיוֹנוֹ יִדֹּם וְיִשְׁתֹּק וְיִסְבֹּל הַחֲרָפוֹת וּבִזְיוֹנוֹת, כִּי קֹדֶם הַתְּשׁוּבָה הוּא בִּבְחִינַת אֲחוֹרֵי פְּנֵי אֶהְיֶה וְהוּא בְּגִימַטְרִיָּא דָּם, וְעַל-כֵּן בָּאִין עָלָיו בִּזְיוֹנוֹת וּשְׁפִיכוּת דָּמִים וְעַל-יְדֵי הַדְּמִימָה וְהַשְּׁתִיקָה נַעֲשֶׂה מִדָּם דּוֹם, עַיֵּן שָׁם. וְצָרִיךְ לַעֲשׂוֹת תְּשׁוּבָה עַל תְּשׁוּבָה וְכוּ', עַיֵּן שָׁם. וַאֲזַי נַעֲשֶׂה מִזֶּה בְּחִינַת אָדָם לָשֶׁבֶת עַל הַכִּסֵּא, בְּחִינַת וְעַל הַכִּסֵּא וְכוּ', עַיֵּן שָׁם הֵיטֵב:",
    "וְהִנֵּה יְמֵי הַסְּפִירָה, שֶׁהֵם יְמֵי תְּשׁוּבָה, יְמֵי טֹהַר. מִבְּחִינַת דַּם נִדּוּת, בְּחִינַת שִׁבְעָה נְקִיִּים, כַּמּוּבָא, הֵם בִּבְחִינַת אוֹמְרִים לוֹ הַמְתֵּן הַנַּ\"ל, כִּי זֶה עִקַּר בְּחִינַת כְּלַל הַסְּפִירָה, (כַּמּוּבָא בַּסְּפָרִים). דְּהַיְנוּ שֶׁבְּפֶסַח, שֶׁהוּא תְּחִלַּת הַתְּשׁוּבָה שֶׁיּוֹצְאִין מִן הַסִּטְרָא אָחֳרָא, בְּחִינַת יְצִיאַת מִצְרַיִם וְאָז הִיא בְּחִינַת הַבָּא לִטָּהֵר מְסַיְּעִין לוֹ, כִּי בְּפֶסַח עִקַּר הַתְּשׁוּבָה עַל-יְדֵי סִיּוּעָא דִּלְעֵלָּא, עַל-יְדֵי הִתְעוֹרְרוּת עֶלְיוֹן, כַּמּוּבָא. וַאֲזַי תֵּכֶף אוֹמְרִים לוֹ הַמְתֵּן, דְּהַיְנוּ בְּחִינַת יְמֵי הַסְּפִירָה שֶׁצְּרִיכִין לְהַמְתִּין שִׁבְעָה שָׁבוּעוֹת, בְּחִינַת שִׁבְעָה נְקִיִּים כְּדֵי לְקַדֵּשׁ וּלְטַהֵר עַצְמוֹ קֹדֶם שֶׁזּוֹכֶה לַתִּקּוּן בִּשְׁלֵמוּת, שֶׁהוּא בְּחִינַת שָׁבוּעוֹת קַבָּלַת הַתּוֹרָה כְּדֵי לֵילֵךְ מִדַּרְגָּא לְדַרְגָּא, לְתַקֵּן כָּל הַפְּגָמִים (וְכַמּוּבָא בַּסְּפָרִים), שֶׁזֶּה כְּלַל בְּחִינַת יוֹם רִאשׁוֹן שֶׁל פֶּסַח. וְתֵכֶף אַחַר כָּךְ סְפִירָה, כְּמוֹ שֶׁאוֹמְרִין בְּשֵׁם הַבַּעַל שֵׁם טוֹב, כְּמוֹ לְמָשָׁל הָאָב כְּשֶׁהַתִּינוֹק מַתְחִיל לֵילֵךְ אֲזַי מוֹלִיכוֹ בְּיָדוֹ וְאַחַר כָּךְ מַנִּיחַ אוֹתוֹ לֵילֵךְ בְּעַצְמוֹ, כְּמוֹ-כֵן בְּפֶסַח מְסַיְּעִין לוֹ וּמוֹלִיכִין אוֹתוֹ עַל-יְדֵי הִתְעוֹרְרוּת עֶלְיוֹן, אַךְ תֵּכֶף מַנִּיחִין אוֹתוֹ לֵילֵךְ מֵעַצְמוֹ כְּדֵי שֶׁיִּתְעוֹרֵר מֵעַצְמוֹ וִיתַקֵּן מַה שֶּׁעִוֵּת, שֶׁזֶּה בְּחִינַת סְפִירָה, בְּחִינַת אוֹמְרִים לוֹ הַמְתֵּן כְּדֵי שֶׁיַּעֲשֶׂה תְּשׁוּבָה וְיִסְבֹּל צַעַר וּבוּשָׁה לְתַקֵּן מַה שֶּׁפָּגַם. וְזֶה מַה שֶּׁאִיתָא בַּזֹּהַר שֶׁהַסְּפִירָה לְטַהֵר עַצְמוֹ מִבְּחִינַת דַּם נִדּוּת, כִּי זֶה עִקַּר הַתְּשׁוּבָה לְתַקֵּן בְּחִינַת הַדָּמִים שֶׁבָּאִים מִבְּחִינַת אֲחוֹרֵי אֶהְיֶה כַּנַּ\"ל, שֶׁהֵם בְּחִינַת דַּם נִדּוּת, (כַּמּוּבָא בַּכְּתָבִים). כִּי עִקַּר יְצִיאַת מִצְרַיִם וְשָׁבוּעוֹת הוּא בְּחִינַת אֶהְיֶה, כְּמוֹ שֶׁכָּתוּב, \"כִּי אֶהְיֶה עִמְּךָ וְזֶה לְךָ הָאוֹת בְּהוֹצִיאֲךָ וְכוּ' תַּעַבְדוּן אֶת הָאֱלֹקִים וְכוּ', דְּהַיְנוּ קַבָּלַת הַתּוֹרָה. נִמְצָא, שֶׁבְּקַבָּלַת הַתּוֹרָה אָז נִתְגַּלָּה וְנִשְׁלַם בְּחִינַת אֶהְיֶ\"ה מִבְּחִינַת כֶּתֶר שֶׁהוּא בְּחִינַת שָׁבוּעוֹת שֶׁאָז נִתְגַּלִּין נוּן שַׁעֲרֵי בִּינָה, שֶׁהֵם בְּחִינַת אֶהְיֶ\"ה, בְּחִינַת כֶּתֶר, כַּמּוּבָא. וְעַל-כֵּן מִקֹּדֶם לָזֶה הוּא בְּחִינַת אֲחוֹרֵי פְּנֵי אֶהְיֶה גִּימַטְרִיָּא דָּם וּצְרִיכִין לְתַקֵּן הַדַּם נִדּוּת כַּנַּ\"ל. וְעִקַּר הַתִּקּוּן עַל-יְדֵי הַבּוּשָׁה, עַל-יְדֵי הַדְּמִימָה וְהַשְּׁתִיקָה, כְּמוֹ שֶׁמְּבֹאָר שָׁם, וְזֶה בְּחִינַת עֹמֶר שְׂעוֹרִים שֶׁהוּא קָרְבָּן מִמַּאֲכַל בְּהֵמָה, שֶׁזֶּה בְּחִינַת הַתְּשׁוּבָה שֶׁעִקָּרָהּ עַל-יְדֵי הַבּוּשָׁה כַּנַּ\"ל, עַל-יְדֵי דְּמִימָה וּשְׁתִיקָה כַּנַּ\"ל. וּכְמוֹ כֵן בִּפְרָטִיּוּת בָּאָדָם עַצְמוֹ עִקַּר הַתְּשׁוּבָה כְּשֶׁמִּתְבַּיֵּשׁ לְפָנָיו יִתְבָּרַךְ וְעוֹשֶׂה עַצְמוֹ כִּבְהֵמָה שֶׁאֵינָהּ מְדַבֶּרֶת, כִּי אֵין לוֹ פֶּה לְדַבֵּר לֹא מֵצַח וְכוּ' מֵחֲמַת בּוּשָׁה, כְּמוֹ שֶׁאִיתָא בְּרַעֲיָא מְהֵימָנָא, שֶׁזֶּה עִקַּר הַתְּשׁוּבָה כְּשֶׁאָדָם אוֹמֵר אֵין לִי פֶּה לְהָשִׁיב וְכוּ' מֵחֲמַת בּוּשָׁה וְעוֹשֶׂה עַצְמוֹ כִּבְהֵמָה אֲזַי נֶחֱשָׁב כְּקָרְבָּן, עַיֵּן בַּזֹּהַר:"
  ],
  "Likutei Halakhot%2C Orach Chaim%2C Laws of the Shavuot Festival.": [
    "עִנְיַן שָׁבוּעוֹת שֶׁהִיא קַבָּלַת הַתּוֹרָה עַל-פִּי הַמַּאֲמָר \"אַשְׁרֵי הָעָם הַשְׁגָּחָה\" סִימָן יג:",
    "וְהַכְּלָל לְהַמְשִׁיךְ הַשְׁגָּחָה שְׁלֵמָה הוּא עַל-יְדֵי שְׁבִירַת תַּאֲוַת מָמוֹן וּשְׁבִירָתָהּ עַל-יְדֵי צְדָקָה. כִּי עַל-יְדֵי שְׁבִירַת תַּאֲוַת מָמוֹן נִמְתָּק הַדִּין וְנִמְשָׁךְ הַחֶסֶד וְנִתְגַּלֶּה בְּחִינַת מָשִׁיחַ וּבִנְיַן הַבַּיִת וְנִמְשָׁךְ דַּעַת וְעַל-יְדֵי זֶה יְכוֹלִין לְגַלּוֹת תּוֹרָה בָּעוֹלָם, כִּי עַל-יְדֵי הַדַּעַת יְכוֹלִין לְקַבֵּץ וְלִקַּח נְפָשׁוֹת בִּבְחִינַת וְלוֹקֵחַ נַפְשׁוֹת חָכָם וַאֲזַי עִיר גִּבֹּרִים עָלָה חָכָם וַיֵּרֶד עֹז מִבְטֶחָה. וְעַל-יְדֵי זֶה זוֹכִין לְהַשְׁגָּחָה שְׁלֵמָה, כִּי הַתּוֹרָה הִיא בְּחִינַת הָרְאוּת, בְּחִינַת תְּלַת גְּוָנִין דְּעֵינָא וּבַת עַיִן, וְעַל-יְדֵי זֶה שֶׁאָנוּ סְמוּכִים לְהַתּוֹרָה אָנוּ סְמוּכִין לְהַרְאוּת וַאֲזַי כֹּחַ הָרְאוּת בָּא בִּבְחִינַת הַכָּאָה וַאֲזַי אָנוּ חוֹזְרִין וְנִצְטַיְּרִין בְּעֵינָיו, שֶׁזֶּה בְּחִינַת הַשְׁגָּחָה שְׁלֵמָה, אֲבָל הָעוֹבְדֵי כּוֹכָבִים הָרְחוֹקִים מִן הַתּוֹרָה הַשְׁגָּחָתָם הוּא רַק מֵחֲצִי הָרְאוּת וְכוּ'. וְזֶה בְּחִינַת תִּקּוּנָא דְּמֶרְכַּבְתָּא עִילָּאָה וּמֶרְכַּבְתָּא תַּתָּאָה, שֶׁהֵם בְּחִינַת שְׁנֵי שִינִין, בְּחִינַת שְׁנֵי שִׂכְלִיּוֹת, כִּי יֵשׁ שֵׂכֶל שֶׁל בְּחִינַת לְקִיחַת הַנְּפָשׁוֹת וְיֵשׁ שֵׂכֶל שֵׁנִי שֶׁעוֹלָה עִמָּהֶם וּמֵבִיא תּוֹרָה, שֶׁהֵם בְּחִינַת שִׁין שֶׁל שְׁלֹשָׁה רָאשִׁים וְשִׁין שֶׁל אַרְבָּעָה רָאשִׁים וְכוּ' (עַיֵּן שָׁם כָּל זֶה הֵיטֵב):",
    "וְזֶה בְּחִינַת שָׁבוּעוֹת שֶׁנִּקְרָא עֲצֶרֶת כְּנִישׁוּ וַאֲסֵפָה, הַיְנוּ בְּחִינַת שֶׁלּוֹקֵחַ וּמְאַסֵּף הַנְּפָשׁוֹת שֶׁעַל-יְדֵי זֶה נַעֲשֶׂה בְּחִינַת שָׁבוּעוֹת, דְּהַיְנוּ קַבָּלַת הַתּוֹרָה כַּנַּ\"ל. וְזֶה בְּחִינַת פֶּסַח שֶׁקּוֹדֵם לְשָׁבוּעוֹת שֶׁהוּא הֲכָנָה לְקַבָּלַת הַתּוֹרָה בְּשָׁבוּעוֹת, כִּי פֶּסַח הוּא בְּחִינַת אַבְרָהָם אִישׁ הַחֶסֶד, שֶׁזֶּה בְּחִינַת רוּחַ נְדִיבָה, בְּחִינַת צְדָקָה, שֶׁעַל יָדָהּ מְשַׁבְּרִין תַּאֲוַת מָמוֹן וְזוֹכִין לְקַבָּלַת הַתּוֹרָה כַּנַּ\"ל. וְזֶה בְּחִינַת מַצָּה שֶׁאוֹכְלִין בְּפֶסַח, כִּי מַצָּה הִיא בְּחִינַת צְדָקָה, (כַּמּוּבָא בְּדִבְרֵי רַבֵּנוּ נֵרוֹ יָאִיר בַּמַּאֲמָר \"שָׁאֲלוּ אֶת רַבִּי יוֹסֵי בֶּן קִיסְמָא\" סִימָן נז וּבְמָקוֹם אַחֵר). וְעַל-כֵּן זָכוּ אָז לִרְכוּשׁ גָּדוֹל, דְּהַיְנוּ עֲשִׁירוּת דִּקְדֻשָּׁה שֶׁזּוֹכִין עַל-יְדֵי שְׁבִירַת תַּאֲוַת מָמוֹן בְּחִינַת שְׂמַח זְבֻלוּן, כַּמְבֹאָר שָׁם בַּמַּאֲמָר הַנַּ\"ל וּבַמַּאֲמָר צִוִּיתָ צֶדֶק עֵדְוֹתֶיךָ סִימָן כג, שֶׁעִקַּר עֲשִׁירוּת תָּלוּי בִּשְׁבִירַת תַּאֲוַת מָמוֹן, בִּבְחִינַת אֵיזֶה עָשִׁיר הַשָּמֵחַ בְּחֶלְקוֹ:"
  ],
  "Likutei Halakhot%2C Orach Chaim%2C Laws of the Festival Day.": [
    "עִנְיַן שַׁבָּת וְיוֹם טוֹב:",
    "וּמִפְּנֵי מָה בְּשַׁבָּת אֲסוּרִין כָּל הַמְּלָאכוֹת אֲפִלּוּ צֹרֶךְ אֹכֶל נֶפֶשׁ וּבְיוֹם טוֹב מֻתָּר אֹכֶל נֶפֶשׁ?:",
    "עַל-פִּי מַה שֶּׁאָמַר רַבֵּנוּ נֵרוֹ יָאִיר בַּמַּאֲמָר אָנֹכִי ה' אֱלֹקֶיךָ, בְּסִימָן ד עַל וּמְלָאוֹ מֵחַד גַּלְגְּלָא דְּעֵינָא תְּלַת מֵאָה גַּרְבֵי מִשְׁחָא, שֶׁעַל-יְדֵי הַבִּטּוּל אֶל הַאֵין סוֹף שֶׁשָּׁם כֻּלּוֹ טוֹב בְּחִינַת ה' הוּא הָאֱלֹקִים אַחַר כָּךְ כְּשֶׁחוֹזֵר אֶל הַיֵּשׁוּת, בִּבְחִינַת רָצוֹא וָשׁוֹב, אֲזַי מֵהָרְשִׁימָה שֶׁנִּשְׁאָר נִמְשָׁךְ הֶאָרָה לָדַעַת כִּי ה' הוּא הָאֱלֹקִים וְכֻלּוֹ טוֹב, עַיֵּן שָׁם הֵיטֵב:",
    "וְזֶה בְּחִינַת שַׁבָּת וְיוֹם טוֹב, כִּי שַׁבָּת הוּא בְּחִינַת הַתַּכְלִית שֶׁכֻּלּוֹ טוֹב, בְּחִינַת תַּכְלִית שָׁמַיִם וָאָרֶץ שֶׁהוּא בְּחִינַת הַתַּכְלִית הַמַּקִּיף אֶת הַבְּרִיאָה, בְּחִינַת יוֹם שֶׁכֻּלּוֹ שַׁבָּת, שֶׁאָז יִהְיֶה כֻּלּוֹ טוֹב, כְּמוֹ שֶׁכָּתוּב, \"בַּיּוֹם הַהוּא\" וְכוּ', כְּמוֹ שֶׁכָּתַב רַבֵּנוּ שָׁם. עַל-כֵּן שַׁבָּת הוּא שְׁבִיתָה לְגַמְרֵי מִכֹּל וָכֹל, אֲבָל יוֹם טוֹב הוּא בְּחִינַת הַמְשָׁכָה שֶׁמַּמְשִׁיכִין הֶאָרָה מֵהַבִּטּוּל מִבְּחִינַת שַׁבָּת, מִבְּחִינַת אֵין סוֹף אֶל הַיֵּשׁוּת, דְּהַיְנוּ הָעוֹלָם הַזֶּה, דְּהַיְנוּ הַיָּמִים וְהַמִּדּוֹת לְמַעַן דַּעַת כָּל עַמֵּי הָאָרֶץ אֲפִלּוּ בָּעוֹלָם הַזֶּה בְּתוֹךְ הַיָּמִים וְהַמִּדּוֹת כִּי ה' הָאֱלֹקִים וְכֻלּוֹ טוֹב בִּבְחִינַת אַתָּה הָרְאֵתָ לָדַעַת וְכוּ' (כְּמוֹ שֶׁמְּבֹאָר בַּמַּאֲמָר הַנַּ\"ל). וְזֶה שֶׁאָנוּ קוֹרְאִין אוֹתוֹ יוֹם טוֹב, 'יוֹם טוֹב' דַּיְקָא, דְּהַיְנוּ שֶׁאָנוּ מַמְשִׁיכִין הֶאָרָה לְתוֹךְ הַיָּמִים שֶׁיֵּשׁ בָּהֶם יְמֵי טוֹב וְכוּ', אָנוּ מְאִירִין אוֹתָן עַל-יְדֵי בְּחִינַת הַבִּטּוּל הַנַּ\"ל שֶׁיִּהְיוּ גַּם הַיָּמִים כֻּלָּם טוֹבִים וְזֶהוּ יוֹם טוֹב בְּחִינַת כֻּלּוֹ טוֹב שֶׁמַּמְשִׁיכִין לְתוֹךְ הַיָּמִים כַּנִּזְכָּר לְעֵיל. וְעַל-כֵּן הַיָּמִים טוֹבִים תָּלוּי עִקַּר קְדֻשָּׁתָם בְּיִשְׂרָאֵל, כְּמוֹ שֶׁכָּתוּב, \"אֵלֶּה מוֹעֲדֵי ה' אֲשֶׁר תִּקְרְאוּ אוֹתָם\" וְכוּ'. וְעַל-כֵּן אָנוּ אוֹמְרִין, מְקַדֵּשׁ יִשְׂרָאֵל וְהַזְּמַנִּים. אֲבָל שַׁבָּת קָדוֹשׁ מֵאֵלָיו, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, שַׁבָּת קְבִיעָא וּקְיָמָא, יוֹם טוֹב, יִשְׂרָאֵל הוּא דִּמְקַדְּשֵׁי לֵהּ. כִּי שַׁבָּת הוּא הוּא הַתַּכְלִית עַצְמוֹ וְהוּא קָדוֹשׁ מֵאֵלָיו וְאֵין צֹרֶךְ לְהַמְשִׁיךְ אֵלָיו קְדֻשָּׁה, כִּי אַדְּרַבָּא, כָּל הַקְּדֻשּׁוֹת נִמְשָׁכִין מִשָּׁם, אֲבָל יוֹם טוֹב הוּא בְּחִינַת הַמְשָׁכַת הַקְּדֻשָּׁה שֶׁמַּמְשִׁיכִין מֵהַבִּטּוּל מִבְּחִינַת שַׁבָּת כַּנִּזְכָּר לְעֵיל. עַל-כֵּן הוּא תָּלוּי בְּיִשְׂרָאֵל דִּמְקַדְּשֵׁי לֵהּ, דְּהַיְנוּ שֶׁמַּמְשִׁיכִין הַקְּדֻשָּׁה מִבְּחִינַת הַבִּטּוּל כַּנַּ\"ל. וְזֶהוּ שֶׁכָּתוּב בְּשַׁבָּת, תְּחִלָּה לְמִקְרָאֵי קֹדֶשׁ, כִּי שַׁבָּת הוּא בְּחִינַת תְּחִלָּה וְרֵאשִׁית שֶׁל כָּל הַיָּמִים טוֹבִים, כִּי כֻּלָּם מְקַבְּלִין קְדֻשָּׁתָם מִבְּחִינַת שַׁבָּת שֶׁהוּא כֻּלּוֹ טוֹב וּמִשָּׁם נִמְשָׁךְ הַקְּדֻשָּׁה לְתוֹךְ הַיָּמִים בְּחִינַת יוֹם טוֹב כַּנַּ\"ל. וְזֶהוּ שֶׁנִּקְרְאוּ הַיָּמִים טוֹבִים מִקְרָאֵי קֹדֶשׁ, 'מִקְרָא' דַּיְקָא, כִּי צָרִיךְ לִקְרוֹת דַּוְקָא הַקְּדֻשָּׁה לְשָׁם, כִּי הַקְּדֻשָּׁה הוּא בְּחִינַת כֻּלּוֹ טוֹב, כֻּלּוֹ קֹדֶשׁ (כְּמוֹ שֶׁכָּתַב רַבֵּנוּ בְּמָקוֹם אַחֵר). וְעַל-כֵּן יוֹם טוֹב נָמֵי אִקְרֵי שַׁבָּת, כִּי כָּל קְדֻשָּׁתוֹ מְקַבֵּל מִשַׁבָּת כַּנַּ\"ל, כִּי שַׁבָּת הוּא בְּחִינַת הַתַּכְלִית הַמַּקִּיף שֶׁהוּא לְמַעְלָה מִכָּל הַיָּמִים, וְזֶה שֶׁכָּתוּב, יָמִים יֻצָּרוּ וְלֹא אֶחָד בָּהֶם. וְאָמְרוּ רַבּוֹתֵינוּ זִכְרוֹנָם לִבְרָכָה, זֶה יוֹם הַשַּׁבָּת. וְזֶהוּ \"וְלֹא אֶחָד\" וְכוּ', 'וְלֹא' דַּיְקָא, דְּהַיְנוּ שֶׁאֵינוֹ נֶחֱשָׁב כְּלָל בִּכְלַל הַיָּמִים, כִּי הוּא לְמַעְלָה מֵהַזְּמַן כַּנַּ\"ל, כִּי שַׁבָּת הוּא בְּחִינַת סוֹף הָעוֹלָם, בְּחִינַת יוֹם שֶׁכֻּלּוֹ שַׁבָּת כַּנַּ\"ל, אֲבָל יוֹם טוֹב הוּא מְקַבֵּל הֶאָרָה מִשַׁבָּת כַּנַּ\"ל. כִּי כָּל הַיָּמִים טוֹבִים הֵם לְזֵכֶר הַנִּסִּים וְהַתְּשׁוּעוֹת שֶׁעָשָׂה עִמָּנוּ הַשֵּׁם יִתְבָּרַךְ וְכָל הַנִּסִּים וְהַיְשׁוּעוֹת נַעֲשִׂין עַל-יְדֵי שֶׁנִּמְשָׁךְ הֶאָרָה מֵהַתַּכְלִית מִבְּחִינַת סוֹף הָעוֹלָם שֶׁאָז יִהְיֶה כֻּלּוֹ טוֹב וְיִתְבַּטֵּל הַטֶּבַע וְעַל-יְדֵי שֶׁנִּמְשָׁךְ הֶאָרָה זוֹ לָעוֹלָם הַזֶּה, עַל-יְדֵי זֶה נַעֲשֶׂה בְּחִינַת בִּטּוּל הַטֶּבַע וְעַל-יְדֵי זֶה בָּא הַנֵּס וְהַיְשׁוּעָה (כְּמוֹ שֶׁכָּתַב רַבֵּנוּ כָּל זֶה עַל אַגָּדַת הַהוּא אוֹבֵי טַמְיָא בְּסִימָן רנ, עַל מַה שֶּׁמְּבֹאָר שָׁם 'וְקוֹלוֹ נִשְׁמָע מִסּוֹף עוֹלָם וְעַד סוֹפוֹ', עַיֵּן שָׁם הֵיטֵב). נִמְצָא, שֶׁכָּל הַיָּמִים טוֹבִים, שֶׁהֵם לְזֵכֶר הַנִּסִּים, מְקַבְּלִין הֶאָרָה מִבְּחִינַת סוֹף הָעוֹלָם שֶׁהִיא בְּחִינַת שַׁבָּת כַּנַּ\"ל. כִּי שַׁבָּת אֵינוֹ לְזֵכֶר שׁוּם נֵס שֶׁנַּעֲשָׂה בְּזֶה הָעוֹלָם, רַק הוּא מְרַמֵּז עַל סוֹף הָעוֹלָם יוֹם שֶׁכֻּלּוֹ שַׁבָּת כַּנַּ\"ל. וְכֵן יוֹם טוֹב שֶׁל רֹאשׁ הַשָּׁנָה הוּא גַּם כֵּן 'זִכָּרוֹן לְיוֹם רִאשׁוֹן' שֶׁהוּא תְּחִלַּת הַבְּרִיאָה, וְעַל-כֵּן הוּא גַּם כֵּן יוֹם טוֹב, כִּי אָז בְּיוֹם רִאשׁוֹן בִּתְחִלַּת הַבְּרִיאָה שִׁמְּשׁוּ הָאוֹר וְהַחֹשֶׁךְ בְּיַחַד בִּבְחִינַת בְּיוֹם עֲשׂוֹת ה' אֱלֹקִים וְכוּ', כִּי אָז הָיָה בְּחִינַת ה' הוּא הָאֱלֹקִים, בְּחִינַת כֻּלּוֹ טוֹב שֶׁנִּמְשָׁךְ הֶאָרָה הַזֹּאת מִבְּחִינַת קֹדֶם הַבְּרִיאָה שֶׁהִיא הַתַּכְלִית הַמַּקִּיף כַּנַּ\"ל. וּמֵחֲמַת שֶׁהָיָה אָז סָמוּךְ לְקֹדֶם הַבְּרִיאָה לִבְחִינַת הַתַּכְלִית, וְלֹא הָיָה עֲדַיִן הִתְגַּבְּרוּת הַסִּטְרָא אָחֳרָא, עַל-כֵּן נִמְשַׁךְ אָז לְתוֹךְ הָעוֹלָם בְּחִינַת ה' הוּא הָאֱלֹקִים כַּנַּ\"ל. וְעַל-כֵּן שִׁמְּשׁוּ אָז הָאוֹר וְהַחֹשֶׁךְ בְּיַחַד וְאַחַר כָּךְ כְּשֶׁצָּפָה הַשֵּׁם יִתְבָּרַךְ שֶׁיִּהְיוּ רְשָׁעִים, אָז 'וַיַּבְדֵּל' וְכוּ'. וְעַל זֶה מְרַמֵּז רֹאשׁ הַשָּׁנָה שֶׁהוּא זִכָּרוֹן לְיוֹם רִאשׁוֹן, וְעַל-כֵּן הוּא גַּם כֵּן בִּכְלַל הַיָּמִים טוֹבִים כַּנַּ\"ל:"
  ],
  "Likutei Halakhot%2C Orach Chaim%2C Laws of the Week Days of a Festival.": [
    "עִנְיַן חֹל הַמּוֹעֵד שֶׁקְּצָת מְלָאכוֹת אֲסוּרִים בּוֹ וּקְצָת מֻתָּרִים:",
    "כִּי חֹל הַמּוֹעֵד הוּא בְּחִינַת לְשׁוֹן תַּרְגּוּם שֶׁהוּא בְּחִינַת נֹגַהּ שֶׁהוּא מְמֻצָּע בֵּין לְשׁוֹן הַקֹּדֶשׁ וּבֵין שְׁאָר הַלְּשׁוֹנוֹת שֶׁל שִׁבְעִים אֻמִּין, כִּי יוֹם טוֹב הוּא בְּחִינַת שְׁלֵמוּת לְשׁוֹן הַקֹּדֶשׁ, (כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה בְּסִימָן ל) שֶׁיּוֹם טוֹב הוּא בְּחִינַת הַעֲלָמַת מַלְכוּת דִּקְדֻשָּׁה מִבֵּין הַקְּלִפּוֹת וּמַכְנִיעִין מַלְכוּת הָרְשָׁעָה שֶׁל הַד' מַלְכֻיּוֹת שֶׁזֶּה בְּחִינַת שְׁלֵמוּת לְשׁוֹן הַקֹּדֶשׁ, שֶׁהוּא בְּחִינַת מַלְכוּת פֶּה שֶׁעַל יָדָהּ מַכְנִיעִין מַלְכוּת הָרִשְׁעָה שֶׁל הַשִּׁבְעִין אֻמּוֹת. וְעַל-כֵּן הַיָּמִים טוֹבִים נִקְרָאִים אוֹת, כִּי הֵם בְּחִינַת שְׁמִירַת הַבְּרִית שֶׁנַּעֲשֶׂה עַל-יְדֵי שְׁלֵמוּת לְשׁוֹן הַקֹּדֶשׁ, (כְּמוֹ שֶׁכָּתַב רַבֵּנוּ בַּמַּאֲמָר תְּפִלָּה לַחֲבַקּוּק סִימָן יט). וְזֶה שֶׁאָנוּ אוֹמְרִים בְּיוֹם טוֹב:",
    " אֲשֶׁר בָּחַר בָּנוּ מִכָּל עָם וְרוֹמְמָנוּ מִכָּל לָשׁוֹן, כְּמוֹ שֶׁכָּתוּב לְעֵיל בְּהִלְכוֹת נְשִׂיאַת כַּפַּיִם (סִימָן א), וְחֹל הַמּוֹעֵד בָּא אַחַר בְּיוֹם טוֹב לְהַשְׁלִים אֶת הַלְּשׁוֹן הַקֹּדֶשׁ, כִּי עִקַּר שְׁלֵמוּת לְשׁוֹן הַקֹּדֶשׁ עַל-יְדֵי לְשׁוֹן תַּרְגּוּם. וְזֶהוּ חֹל הַמּוֹעֵד שֶׁהוּא מְעֹרָב מֵחֹל וּמִמּוֹעֵד, כִּי בַּחֹל הוּא שְׁלִיטַת הַסִּטְרָא אָחֳרָא, בְּחִינַת שִׁבְעִים אֻמִּין וּמוֹעֵד, הִיא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל. וְחֹל הַמּוֹעֵד הוּא מְמֻצָּע בֵּינֵיהֶם בְּחִינַת תַּרְגּוּם כַּנַּ\"ל. וְעַל-כֵּן קְצָת מְלָאכוֹת אֲסוּרִים וּקְצָת מְלָאכוֹת מֻתָּרִים, כִּי הוּא מְעֹרָב מֵחֹל וְיוֹם טוֹב כַּנַּ\"ל:"
  ],
  "Likutei Halakhot%2C Orach Chaim%2C Laws of the Ninth of Av and Other Fast Days.": [
    "עִנְיַן הָאַרְבָּעָה תַּעֲנִיתִים כְּדֵי לְהַעֲלוֹת מַלְכוּת דִּקְדֻשָּׁה. שֶׁהִיא בְּחִינַת ד'. כְּמוֹ שֶׁכָּתַב רַבֵּנוּ בְּסִימָן ל:",
    "כִּי עַל-יְדֵי הַחֻרְבָּן וְהַגָּלוּת נָפְלָה מַלְכוּת דִּקְדֻשָּׁה וְנִמְסַר מַלְכוּת לְעוֹבְדֵי כּוֹכָבִים, וְעַל-כֵּן מִתְעַנִּין, כִּי עַל-יְדֵי הַתַּעֲנִית נִתְעַלֶּה הָאֱמוּנָה, (כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמָר \"וַיַּסֵּב\" בְּסִימָן סב) וְעַל-יְדֵי זֶה עוֹלָה הַמַּלְכוּת, שֶׁהִיא בְּחִינַת אֱמוּנָה, כִּי עִקַּר הַגָּלוּת מֵחֲמַת חֶסְרוֹן אֱמוּנָה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, לֹא חָרְבָה יְרוּשָׁלַיִם אֶלָּא עַל שֶׁפָּסְקוּ בָּהּ אַנְשֵׁי אֲמָנָה. וּמֵחֲמַת זֶה גָּלוּ וְנִמְסַר הַמַּלְכוּת שֶׁהִיא בְּחִינַת אֱמוּנָה לְעוֹבְדֵי כּוֹכָבִים, וְעַל-כֵּן מִתְעַנִּין אַרְבַּע תַּעֲנִיתִים כְּדֵי לְהַעֲלוֹת הָאֱמוּנָה שֶׁהִיא בְּחִינַת מַלְכוּת, שֶׁהִיא בִּבְחִינַת ד' כַּנַּ\"ל:"
  ],
  "Likutei Halakhot%2C Orach Chaim%2C Laws of the New Year.": [
    "עִנְיַן שׁוֹפָר:",
    "עַל-פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמַר \"תְּהֹמֹת יְכַסְיֻמוּ\" (בְּסִימָן ט) עַל פָּסוּק צֹהַר תַּעֲשֶׂה לַתֵּבָה וְכוּ' וּפֶתַח הַתֵּבָה בְּצִדָּהּ וְכוּ' תַּחְתִּיִּים שְׁנִיִּים וְכוּ':",
    "וְהַכְּלָל, שֶׁכַּאֲשֶׁר הַחֹשֶׁךְ וְהַקְּלִפּוֹת מְסַבְּבִין מִכָּל צַד עִקַּר הַתִּקּוּן עַל-יְדֵי אֱמֶת שֶׁתִּרְאֶה שֶׁיֵּצֵא הַדִּבּוּר שֶׁבַּתְּפִלָּה מִפִּיךָ בֶּאֱמֶת וְעַל-יְדֵי זֶה יָאִיר לוֹ הַשֵּׁם יִתְבָּרַךְ בִּבְחִינַת ה' אוֹרִי וְיִשְׁעִי. וְיִזְכֶּה לַעֲשׂוֹת פֶּתַח בְּהַחֹשֶׁךְ שֶׁהוּא נִצֹּד בּוֹ, עַיֵּן שָׁם הֵיטֵב. וְיוֹתֵר מִמַּה שֶּׁכָּתוּב שָׁם שָׁמַעְתִּי פֶּה אֶל פֶּה מִפִּיו הַקָּדוֹשׁ. וְעַל-יְדֵי זֶה נַעֲשֶׂה תִּקּוּן הַתְּפִלָּה, שֶׁהוּא בְּחִינַת יַעֲקֹב וּבָנָיו, עַיֵּן שָׁם הֵיטֵב:",
    "וְזֶה בְּחִינַת קוֹל הַשּׁוֹפָר שֶׁהוּא מְרַמֵּז עַל הַתְּשׁוּבָה, בְּחִינַת 'שַׁפְּרוּ מַעֲשֵׂיכֶם', כְּמוֹ שֶׁכָּתוּב, עוּרוּ יְשֵׁנִים מִתַּרְדֵּמַתְכֶם. וְעַל-כֵּן שׁוֹפָר שֶׁהוּא בְּחִינַת עָלְמָא דְּאָתֵי, הוּא בְּחִינַת בִּינָה בְּחִינַת תְּשׁוּבָה כַּיָּדוּעַ . וְזֶה הוּא בְּחִינַת קוֹל הַיּוֹצֵא מִן הַשּׁוֹפָר, שֶׁהוּא בְּחִינַת קוֹל אֱמֶת הַיּוֹצֵא מֵעֻמְקָא דְּלִבָּא, בְּחִינַת מִמַּעֲמַקִּים קְרָאתִיךָ ה', בְּחִינַת מִן הַמֵּצַר קָרָאתִי יָהּ, דְּהַיְנוּ שֶׁמֵחֲמַת גֹּדֶל הִתְגַּבְּרוּת הַמְסַבֵּב מִכָּל צַד אֲזַי פּוֹנִים עַצְמָן אֶל הָאֱמֶת וְקוֹרְאִים אֶל ה' בֶּאֱמֶת מֵעֹמֶק הַלֵּב, שֶׁעַל-יְדֵי זֶה נִצּוֹלִים מִן הַחֹשֶׁךְ, בְּחִינַת וּפֶתַח הַתֵּבָה בְּצִדָּהּ תָּשִׂים כַּנַּ\"ל. וְזֶה בְּחִינַת עָנָנִי בַּמֶּרְחָב יָק, שֶׁזּוֹכֶה לְהַרְחִיב לוֹ וְלָצֵאת כַּנַּ\"ל, כִּי קוֹל הַשּׁוֹפָר הוּא בְּחִינַת אֱמֶת, שֶׁהוּא בְּחִינַת יַעֲקֹב, כְּמוֹ שֶׁכָּתוּב, תִּתֵּן אֱמֶת לְיַעֲקֹב. בְּחִינַת הַקֹּל קוֹל יַעֲקֹב. וְזֶה שֶׁכָּתַב רַבֵּנוּ שָׁם שֶׁיַּעֲקֹב הוּא בְּחִינַת הַתְּפִלָּה, כִּי עִקַּר תִּקּוּן הַתְּפִלָּה עַל-יְדֵי אֱמֶת כַּנַּ\"ל, שֶׁזֶּה בְּחִינַת יַעֲקֹב כַּנַּ\"ל. וְעַל-כֵּן לֹא נִזְכָּר בַּתּוֹרָה כִּי אִם תְּרוּעָה וּשְׁאָר הַקּוֹלוֹת אָנוּ לְמֵדִים מִשָּׁם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, כִּי תְּרוּעָה הוּא בְּחִינַת יַעֲקֹב שֶׁעִקַּר קוֹל הַשּׁוֹפָר מְרַמֵּז עָלָיו כַּנַּ\"ל, וְעַל-כֵּן הַתְּרוּעָה הוּא גְּנוּחִי גָּנַח וְיִלוּלֵי יָלִיל, הַיְנוּ מַה שֶּׁגּוֹנֵחַ וְיָלִיל וְקוֹרֵא אֶל ה' לַחֲזֹר אֵלָיו כַּנַּ\"ל. וְעַל-כֵּן כָּל תְּרוּעָה פְּשׁוּטָה לְפָנֶיהָ וּפְשׁוּטָה לְאַחֲרֶיהָ זֶה מְרַמֵּז גַּם כֵּן עַל הַתְּשׁוּבָה שֶׁמִּתְּחִלָּה הָיָה פָּשׁוּט וּמְתֻקָּן, הַיְנוּ קֹדֶם הַקִּלְקוּל, וְאַחַר שֶׁנִּתְקַלְקֵל וְנִשְׁבַּר בְּחִינַת חֶרְפָּה שָׁבְרָה לִבִּי, בְּחִינַת וַיִּרְדְּפוּם עַד הַשְּׁבָרִים, אֲזַי עַל-יְדֵי הַתְּרוּעָה, שֶׁהוּא בְּחִינַת אֱמֶת כַּנַּ\"ל, עַל-יְדֵי זֶה חוֹזֵר וְנִפְשָׁט. וְזֶה בְּחִינַת תְּקִיעָה שֶׁאַחֲרָיו שֶׁהוּא קוֹל פָּשׁוּט. וְעַל-כֵּן תּוֹקְעִין בְּרֹאשׁ הַשָּׁנָה, כִּי אָז הוּא הִתְגַּבְּרוּת הַדִּינִין, שֶׁהֵם בְּחִינַת הַחֹשֶׁךְ. וְעַל-כֵּן צָרִיךְ לִמְשֹׁךְ עַצְמוֹ אֶל הָאֱמֶת שֶׁזֶּה בְּחִינַת קוֹל הַשּׁוֹפָר כַּנַּ\"ל וְהוּא זִכָּרוֹן לְיוֹם רִאשׁוֹן, כִּי אָז בִּתְחִלַּת הַבְּרִיאָה גָּבַר הַחֹשֶׁךְ שֶׁכִּסָּה פְּנֵי תְּהוֹם. וְרוּחַ אֱלֹקִים שֶׁהוּא בְּחִינַת יַעֲקֹב, שֶׁהוּא בְּחִינַת רוּחַ כְּמוֹ שֶׁכָּתוּב, וַתְּחִי רוּחַ יַעֲקֹב אֲבִיהֶם, שֶׁהוּא בְּחִינַת אֱמֶת כַּנַּ\"ל, הָיָה מְרַחֶפֶת עַל פְּנֵי הַמָּיִם לְגָרֵשׁ וּלְפַנּוֹת הַחֹשֶׁךְ עַל-יְדֵי בְּחִינַת אֱמֶת וְעַל-יְדֵי זֶה נִתְגַּלָּה הָאוֹר, כְּמוֹ שֶׁכָּתוּב, וַיֹּאמֶר אֱלֹקִים יְהִי אוֹר וַיְהִי אוֹר. כְּמוֹ שֶׁמְּבֹאָר לְעֵיל, שֶׁעַל-יְדֵי הָאֱמֶת מֵאִיר אוֹר הַשֵּׁם יִתְבָּרַךְ בְּחִינַת ה' אוֹרִי, כְּמוֹ שֶׁמְּבֹאָר שָׁם בָּאֵר הֵיטֵב, עַיֵּן שָׁם. וְעַל-יְדֵי זֶה נִתְהַוָּה הַבְּרִיאָה. וְעַל-כֵּן אֱמֶת הוּא קִיּוּם הָעוֹלָם, כִּי עִקַּר הַבְּרִיאָה עַל-יְדֵי אֱמֶת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה עַל פָּסוּק, \"בּוֹרַאֲךָ יַעֲקֹב\". עוֹלָמִי, עוֹלָמִי, מִי בְּרָאֲךָ? יַעֲקֹב בְּרָאֲךָ וְכוּ'. כִּי עִקַּר בְּרִיאוּת הָעוֹלָם עַל-יְדֵי בְּחִינַת יַעֲקֹב שֶׁהוּא בְּחִינַת אֱמֶת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, תְּשׁוּבָה קָדְמָה לָעוֹלָם, כִּי עִקַּר הַתְּשׁוּבָה עַל-יְדֵי אֱמֶת שֶׁעַל יָדוֹ מְגָרְשִׁין הַחֹשֶׁךְ וְעוֹשִׂין פֶּתַח לָצֵאת כַּנַּ\"ל, שֶׁבְּחִינָה זֹאת קָדְמָה לָעוֹלָם. וְעַל-יְדֵי זֶה נִתְהַוָּה בְּרִיאוּת הָעוֹלָם בְּחִינַת וְחֹשֶׁךְ עַל פְּנֵי תְּהוֹם וְרוּחַ אֱלֹקִים מְרַחֶפֶת וְכוּ' וַיְהִי אוֹר כַּנַּ\"ל. וְעַל-כֵּן רֹאשׁ הַשָּׁנָה שֶׁהוּא זִכָּרוֹן לְיוֹם רִאשׁוֹן וְעַל-כֵּן אָז מַתְחִיל יְמֵי הַתְּשׁוּבָה. וְעַל-כֵּן תּוֹקְעִין אָז בַּשּׁוֹפָר, שֶׁהוּא בְּחִינַת קוֹל אֱמֶת שֶׁעוֹשֶׂה פֶּתַח וּמַרְחִיב לָצֵאת כַּנַּ\"ל. וְעַל-כֵּן שׁוֹפָר קָצָר מִלְּמַעְלָה וְרָחָב מִלְּמַטָּה. וְצָרִיךְ לִתְקֹעַ בַּמָּקוֹם הַקָּצָר דַּיְקָא. וְאִם תָּקַע בַּמָּקוֹם הָרָחָב לֹא יָצָא, כִּי הָרוֹצֶה לִכְנֹס צָרִיךְ לִכְנֹס דֶּרֶךְ פֶּתַח הַצַּר דַּיְקָא בְּחִינַת וּפֶתַח הַתֵּבָה בְּצִדָּהּ תָּשִׂים, כְּמוֹ שֶׁשָּׁמַעְתִּי מֵרַבֵּנוּ זִכְרוֹנוֹ לִבְרָכָה בְּעַל פֶּה בְּבֵאוּר שֶׁצָּרִיךְ לַעֲשׂוֹת פֶּתַח חָדָשׁ דַּיְקָא וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁהָה' דּוֹמֶה לָעוֹלָם הַזֶּה וְכוּ' וְכָל הָרוֹצֶה לָצֵאת וְכוּ' וּמִן הַצַּד פְּתוּחָה, שֶׁכָּל הָרוֹצֶה לִכְנֹס יִכְנֹס וּמַקְשִׁי שָׁם וְלִכָּנֵס בְּהַאי דְּנָפִיק? וּמְתָרֵץ שָׁם לָא סָגִי וְכוּ', עַיֵּן שָׁם. וְזֶה בְּחִינַת וּפֶתַח הַתֵּבָה בְּצִדָּהּ תָּשִׂים. 'בְּצִדָּהּ' דַּיְקָא, כִּי צָרִיךְ לִכְנֹס דַּיְקָא דֶּרֶךְ הַפֶּתַח הַצַּר שֶׁהוּא מִן הַצַּד, דְּהַיְנוּ מִצַּד הַה' כַּנַּ\"ל וְאָז הַשֵּׁם יִתְבָּרַךְ מַרְחִיב לוֹ הַפֶּתַח וּמוֹצִיאוֹ. וְאָז 'עָנָנִי בַּמֶּרְחָב יָק' כַּנַּ\"ל. וְזֶה הוּא בְּחִינַת הַשּׁוֹפָר שֶׁהִיא קָצָר מִלְּמַעְלָה וְכוּ' וְצָרִיךְ לִתְקֹעַ וּלְהוֹצִיא הַקּוֹל הַשּׁוֹפָר, שֶׁהוּא קוֹל אֱמֶת, מִמָּקוֹם הַצַּר דַּיְקָא וְאָז הַשֵּׁם יִתְבָּרַךְ מַרְחִיב לוֹ כַּנַּ\"ל:"
  ],
  "Likutei Halakhot%2C Orach Chaim%2C Laws of the Day of Atonement.": [
    "עַל-פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמָר \"הַאי מָאן דְּבָעֵי לְמִנְסַב\" (בְּסִימָן כט, עַיֵּן שָׁם), שֶׁאִי אֶפְשָׁר לְהַלְבִּין הַכְּתָמִים וְהָאַדְמִימוּת שֶׁל הַחֲטָאִים שֶׁל כָּל הַשְּׁסָ\"ה גִּידִין אֶלָּא עַל-יְדֵי תִּקּוּן כְּלָלִיּוּת הַגִּידִין, דְּהַיְנוּ תִּקּוּן הַבְּרִית וְעַל יָדוֹ נִתְעַלִּין הַמֹּחִין בִּבְחִינַת כַּנֶּשֶׁר יָעִיר קִנּוֹ, נִשְׁרָא דָּא רוּחָא, דְּהַיְנוּ בְּחִינַת תִּקּוּן הַבְּרִית וְעַל-יְדֵי זֶה נִמְשָׁךְ לַבְנוּנִית מִן הַמֹּחַ לְהַלְבִּין הָאַדְמִימוּת בִּבְחִינַת לָשׁוֹן שֶׁל צֶמֶר הַמַּלְבִּין עֲווֹנוֹת. וְזֶה בְּחִינַת בְּגָדִים לְבָנִים, עַיֵּן שָׁם:",
    "וְזֶה בְּחִינַת יוֹם כִּפּוּר שֶׁנִּקְבַּע לִמְחִילָה וְלִסְלִיחָה עַל-יְדֵי תִּקּוּן הַבְּרִית שֶׁנַּעֲשֶׂה בּוֹ, כִּי בְּעֶצֶם הַיּוֹם הַזֶּה נִמּוֹל אַבְרָהָם וְכוּ'. וְהוּא הָיָה רִאשׁוֹן לְתִקּוּן הַבְּרִית, כִּי לְאַבְרָהָם נִתְּנָה בָּרִאשׁוֹנָה בְּרִית מִילָה וּמֵחֲמַת שֶׁנַּעֲשֶׂה בְּיוֹם זֶה, (כַּמּוּבָא בִּסְפָרִים). עַל-כֵּן נִקְבַּע יוֹם הַזֶּה לְדוֹרוֹת לְיוֹם כִּפּוּר וּסְלִיחָה, כִּי עַל-יְדֵי תִּקּוּן הַבְּרִית נִתְלַבְּנִין הָעֲוֹנוֹת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, עִצּוּמוֹ שֶׁל יוֹם מְכַפֵּר בְּחִינַת בְּעֶצֶם הַיּוֹם הַזֶּה נִמּוֹל אַבְרָהָם וְכוּ' כַּנַּ\"ל. וְזֶה הוּא בְּחִינַת בְּגָדִים לְבָנִים שֶׁלּוֹבְשִׁין בְּיוֹם כִּפּוּר , וְכֵן כָּל עֲבוֹדַת הַיּוֹם בְּבִגְדֵי לָבָן, כִּי עַל-יְדֵי תִּקּוּן הַבְּרִית נַעֲשִׂין בְּחִינַת בְּגָדִים לְבָנִים. וְכֵן אַחַר כָּךְ בִּימֵי מֹשֶׁה רַבֵּנוּ עָלָיו הַשָּׁלוֹם, נִתְרַצָּה הַקָּדוֹשׁ בָּרוּךְ הוּא בַּיּוֹם הַזֶּה לְמֹשֶׁה בְּשִׂמְחָה וְאָמַר לוֹ סָלַחְתִּי וְכוּ', שֶׁזֶּה בְּחִינַת סְלִיחוֹת פְּגַם הַבְּרִית, כִּי חֵטְא הָעֵגֶל הָיָה פְּגַם הַבְּרִית, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, לֹא עָבְדוּ יִשְׂרָאֵל עֲבוֹדָה זָרָה אֶלָּא כְּדֵי לְהַתִּיר לָהֶם עֲרָיוֹת בְּפַרְהֶסְיָא וּמֵחֲמַת שֶׁנִּסְלַח וְנִתְקַן אָז פְּגַם הַבְּרִית, עַל-כֵּן נִקְבַּע לִמְחִילָה לְדוֹרוֹת כַּנַּ\"ל. וְזֶה פֵּרוּשׁ סָלַחְתִּי כִּדְבָרֶךָ. 'כִּדְבָרֶךָ' דַּיְקָא, כְּפִי תִּקּוּן הַדִּבּוּר כֵּן הַסְּלִיחָה, כִּי תִּקּוּן הַדִּבּוּר הוּא גַּם כֵּן בְּחִינַת תִּקּוּן הַבְּרִית, בִּבְחִינַת כַּנֶּשֶׁר יָעִיר קִנּוֹ הַנַּ\"ל, (כְּמוֹ שֶׁכָּתוּב בְּפֵרוּשׁ בַּמַּאֲמָר הַנַּ\"ל). וְכֵן שָׁמַעְתִּי סִגְנוֹן פֵּרוּשׁ זֶה בְּעִנְיָן אַחֵר עַל-פִּי סָלַחְתִּי כִּדְבָרֶךָ הַנַּ\"ל כְּפִי הַדִּבּוּר כֵּן הַסְּלִיחָה כַּנַּ\"ל מִפִּי רַבֵּנוּ זִכְרוֹנוֹ לִבְרָכָה. וְעַל-כֵּן כָּל עֲבוֹדוֹת יוֹם כִּפּוּר בְּכֹהֵן גָּדוֹל, כִּי הַכֹּהֲנִים הֵם בִּבְחִינַת שְׁמִירַת הַבְּרִית, כְּמוֹ שֶׁכָּתוּב, יוֹרוּ מִשְׁפָּטֶיךָ לְיַעֲקֹב וְתוֹרָתְךָ כוּ' כִּי שָׁמְרוּ כוּ' וּבְרִיתְךָ יִנְצֹרוּ. וְעַל-כֵּן מֻזְהָרִים עַל קְדֻשַּׁת הַבְּרִית בְּיוֹתֵר, כְּמוֹ שֶׁכָּתוּב, קְדוֹשִׁים יִהְיוּ. כָּל מָקוֹם שֶׁאַתָּה מוֹצֵא גֶּדֶר עֶרְוָה וְכוּ', (כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה וַיִּקְרָא רַבָּה קד), כִּי הֵם מֻזְהָרִים בְּאִסּוּרֵי אִישׁוּת יוֹתֵר מִיִּשְׂרָאֵל וְהַכֹּהֵן הַגָּדוֹל מֵאֶחָיו הוּא מֻזְהָר בְּאִסּוּרִים יְתֵרִים בְּתוֹסָפוֹת קְדֻשָּׁה, כְּמוֹ שֶׁכָּתוּב, כִּי קָדוֹשׁ הוּא לֵאלֹהָיו, וְהוּא הַקָּדוֹשׁ בִּקְדֻשַּׁת הַבְּרִית וּמֻזְהָר בְּאִסּוּרֵי אִישׁוּת יוֹתֵר מִכָּל יִשְׂרָאֵל וּמִכָּל הַכֹּהֲנִים. וְעַל-כֵּן עֲבוֹדוֹת יוֹם כִּפּוּר כְּדֵי לְכַפֵּר עֲווֹנוֹת אֵינָהּ כְּשֵׁרָה אֶלָּא בּוֹ, כִּי הוּא יָכוֹל לְהָרִים הַדַּעַת עַל-יְדֵי קְדֻשַּׁת הַבְּרִית לְהַמְשִׁיךְ לַבְנוּנִית לְהַלְבִּין עֲווֹנוֹת כַּנַּ\"ל. וְזֶה בְּחִינַת מַה שֶּׁכָּתוּב בַּכֹּהֵן גָּדוֹל, אֲשֶׁר יֻצַּק עַל רֹאשׁוֹ שֶׁמֶן הַמִּשְׁחָה. שֶׁהוּא בְּחִינַת דַּעַת עֶלְיוֹן שֶׁזּוֹכֶה לָזֶה עַל-יְדֵי קְדֻשַּׁת הַבְּרִית כַּנַּ\"ל. וְכֵן סָמוּךְ מִקְרָא זֶה עַל עִנְיַן קְדֻשַּׁת הַבְּרִית, כְּמוֹ שֶׁכָּתוּב שָׁם וְהַכֹּהֵן הַגָּדוֹל אֲשֶׁר יֻצַּק כוּ' אַלְמָנָה וּגְרוּשָׁה לֹא יִקַּח, כְּמוֹ שֶׁכָּתוּב, כִּי קָדוֹשׁ הוּא כוּ'. כִּי זֶה תָּלוּי בָּזֶה כַּנַּ\"ל. וְעַל-כֵּן הָיוּ שׁוֹמְרִים אוֹתוֹ בְּיוֹתֵר מִטֻּמְאַת קְרִי, מֵחֲמַת שֶׁכָּל עֲבוֹדַת יוֹם כִּפּוּר וּסְלִיחָתוֹ תָּלוּי בָּזֶה, וְעַל-כֵּן הָיוּ נֵעוֹרִים כָּל הַלַּיְלָה, כִּי הוּא תִּקּוּן הַבְּרִית עַל-יְדֵי שֶׁמַּכְנִיעִין הַשֵּׁנָה שֶׁהוּא בְּחִינַת תַּרְגּוּם, (כְּמוֹ שֶׁמְּבֹאָר לְמַעְלָה). וְעַל-כֵּן הָיָה מֻכְרָח שֶׁיִּהְיֶה נָשׂוּי, כִּי מִי שֶׁאֵינוֹ נָשׂוּי הוּא בְּחִינַת פְּגַם הַבְּרִית. וְזֶה שֶׁנִּזְכַּר אֵצֶל עֲבוֹדוֹת יוֹם כִּפּוּר מִיתַת בְּנֵי אַהֲרֹן וְאָנוּ קוֹרִין זֹאת בְּיוֹם כִּפּוּר כִּי חֶטְאָם הָיָה דְּלָא אִינְסָבוּ. וְעַל-כֵּן לֹא הָיוּ רְאוּיִים לִכְנֹס לַמָּקוֹם שֶׁנִּכְנְסוּ וְעַל-כֵּן נִסְתַּלְּקוּ, כִּי אִי אֶפְשָׁר לִכְנֹס לִפְנַי וְלִפְנִים לְהַמְשִׁיךְ דַּעַת עֶלְיוֹן כִּי אִם עַל-יְדֵי תִּקּוּן הַבְּרִית בִּשְׁלֵמוּת. וְזֶה שֶׁמּוּבָא שֶׁנִּכְנְסוּ שְׁתוּיֵי יַיִן, זֶה בְּחִינַת נִכְנַס יַיִן יָצָא סוֹד (הַמֻּזְכָּר שָׁם בְּדִבְרֵי רַבֵּנוּ זִכְרוֹנוֹ לִבְרָכָה בַּמַּאֲמָר הַנַּ\"ל) וְהַכֹּל בְּחִינָה אַחַת וְזֶה תָּלוּי בָּזֶה, עַיֵּן שָׁם:"
  ],
  "Likutei Halakhot%2C Orach Chaim%2C Laws of the Festival of Booths.": [
    "אַחַר יוֹם כִּפּוּר שֶׁאָז זָכוּ לְחוֹתַם בְּרִית קֹדֶשׁ, בְּחִינַת תִּקּוּן הַבְּרִית, תִּקּוּן הַתְּפִלָּה כַּנַּ\"ל, תֵּכֶף אַחַר כָּךְ מַתְחִילִין לַעֲסֹק בַּסֻּכָּה, כִּי סֻכָּה תָּלוּי בְּתִקּוּן הַבְּרִית, כִּי הַסֻּכָּה הוּא בְּחִינַת עַנְנֵי כָּבוֹד וְאוֹתָן שֶׁהָיוּ פְּגוּמִים בַּבְּרִית הָיָה הֶעָנָן פּוֹלְטָם, כְּמוֹ שֶׁכָּתוּב:",
    " וַיְזַנֵּב בְּךָ כָּל הַנֶּחֱשָׁלִים אַחֲרֶיךָ, כַּמּוּבָא. וְזֶהוּ, וְאַתָּה עָיֵף וְיָגֵעַ וְלֹא יָרֵא אֱלֹקִים. הֵפֶךְ תִּקּוּן הַבְּרִית שֶׁהוּא בְּחִינַת אִשָּׁה יִרְאַת ה', שֶׁהוּא מַלְכוּת דִּקְדֻשָּׁה כַּנַּ\"ל, שֶׁהוּא בְּחִינַת תִּקּוּן הַתְּפִלָּה, בְּחִינַת אִשָּׁה יִרְאַת ה' הִיא תִתְהַלָּל. וְעַל-כֵּן סֻכָּה, שֶׁהוּא בְּחִינַת עַנְנֵי כָּבוֹד, אִי אֶפְשָׁר לִזְכּוֹת לְסֻכָּה כִּי אִם עַל-יְדֵי תִּקּוּן הַבְּרִית כַּנַּ\"ל. וְעַל-כֵּן סֻכָּה הוּא בְּחִינַת יַעֲקֹב, כַּמּוּבָא, כְּמוֹ שֶׁכָּתוּב:",
    " וְיַעֲקֹב נָסַע סֻכֹּתָה וְכוּ'. כִּי יַעֲקֹב הוּא בְּחִינַת יִרְאָה וְעַל-כֵּן עִקַּר תִּקּוּן הַתְּפִלָּה עַל יָדוֹ, כְּמוֹ שֶׁכָּתוּב בְּיַעֲקֹב:",
    " מַה נּוֹרָא הַמָּקוֹם הַזֶּה אֵין זֶה כִּי אִם בֵּית אֱלֹקִים. שֶׁזֶּה בְּחִינַת שְׁלֵמוּת עֲלִיּוֹת הַתְּפִלָּה לִבְחִינַת בַּיִת עַל-יְדֵי בְּחִינַת יִרְאָה (וְכַמּוּבָא בְּדִבְרֵי רַבֵּנוּ, עַיֵּן שָׁם). וְכָל זֶה זָכָה עַל-יְדֵי שֶׁשָּׁמַר בְּרִיתוֹ בְּיוֹתֵר וְהָיְתָה מִטָּתוֹ שְׁלֵמָה, וְעַל-כֵּן זָכָה לִבְחִינַת סֻכָּה כַּנַּ\"ל, כִּי סֻכָּה הוּא בְּחִינַת דַּעַת גָּדוֹל, בְּחִינַת רוּחַ הַקֹּדֶשׁ, בְּחִינַת מַקִּיפִים שֶׁאִי אֶפְשָׁר לִזְכּוֹת לַדַּעַת הַזֶּה כִּי אִם עַל-יְדֵי שְׁמִירַת הַבְּרִית (כַּנַּ\"ל כַּמָּה פְּעָמִים). וְזֶה שֶׁכָּתַב רַבֵּנוּ נֵרוֹ יָאִיר בְּמַאֲמַר הַמַּקִּיפִים (בְּסִימָן כא) הַמַּתְחִיל:",
    " עַתִּיקָא טָמִיר וְסָתִים (פֶּרֶק ג דְּסִפְרָא דִצְנִיעוּתָא), שֶׁאִי אֶפְשָׁר לִזְכּוֹת לִבְחִינַת סֻכָּה, בְּחִינַת מַקִּיפִים כִּי אִם עַל-יְדֵי שֶׁיְּקַדֵּשׁ שִׁבְעַת הַנֵּרוֹת שֶׁהֵם שִׁבְעָה נִקְבֵי הַמֹּחַ, דְּהַיְנוּ עֵינָיו וְאָזְנָיו וּפִיו וְחָטְמוֹ שֶׁקְּדֻשַּׁת כָּל אֵלּוּ הַדְּבָרִים תָּלוּי בִּקְדֻשַּׁת הַבְּרִית כַּיָּדוּעַ. וְעַל-כֵּן סֻכָּה שֶׁאֵין בָּהּ שִׁבְעָה טְפָחִים עַל שִׁבְעָה טְפָחִים פְּסוּלָה, כִּי צְרִיכָה לִהְיוֹת גְּדוֹלָה לְפָחוֹת שִׁבְעָה טְפָחִים כְּנֶגֶד שִׁבְעַת הַנֵּרוֹת הַנַּ\"ל שֶׁצָּרִיךְ לְקַדְּשָׁם שֶׁעַל יָדָם נַעֲשֶׂה הַסֻּכָּה כַּנַּ\"ל, כִּי דַּפְנוֹת מְחִצַּת הַסֻּכָּה מוֹרֶה עַל גְּבוּל הַקְּדֻשָּׁה וּלְשָׁם צָרִיךְ לְהַכְנִיס כָּל כְּלֵי תַּשְׁמִישׁוֹ וַאֲכִילָתוֹ וּשְׁתִיָּתוֹ וּשְׁנָתוֹ וְכָל שְׁאָר צְרָכָיו כֻּלָּם צְרִיכִים לִהְיוֹת בְּתוֹךְ הַסֻּכָּה דַּוְקָא, דְּהַיְנוּ בְּתוֹךְ גְּבוּל הַקְּדֻשָּׁה וְלֹא יֵצְאוּ מִגְּבוּל הַקְּדֻשָּׁה וְלַחוּץ, דְּהַיְנוּ בְּחִינַת חוּץ לַסֻּכָּה. וְהָעִקָּר שֶׁעַל-כָּל-פָּנִים תִּהְיֶה הַסֻּכָּה גְּדוֹלָה שִׁבְעָה טְפָחִים. כְּנֶגֶד שִׁבְעַת הַנֵּרוֹת הַנַּ\"ל, כְּדֵי שֶׁיַּכְנִיס כֻּלָּם לְתוֹךְ הַסֻּכָּה, לְתוֹךְ גְּבוּל הַקְּדֻשָּׁה וְלֹא יֵצְאוּ חַס וְשָׁלוֹם לַחוּץ. (וְאֵלּוּ שִׁבְעַת הַנֵּרוֹת שֶׁהֵם אוֹר הַפָּנִים שֶׁתְּלוּיִים בִּקְדֻשַּׁת הַבְּרִית, הֵם בְּחִינַת טְפָחִים בִּבְחִינַת וְטָפַח לוֹ עַל פָּנָיו שֶׁצָּרִיךְ לְקַדֵּשׁ הַטְּפָחִים אֵלּוּ עַל-יְדֵי קְדֻשַּׁת הַבְּרִית. וְזֶה בְּחִינַת סֻכָּה שֶׁל שִׁבְעָה טְפָחִים הַנַּ\"ל, עַיֵּן בְּדִבְרֵי רַבֵּנוּ הַמַּתְחִיל סוֹד כַּוָּנַת הַמִּילָה בְּסִימָן סג). כִּי הָעִקָּר תָּלוּי בְּרָאשֵׁי הָאֵיבָרִים וְהַחוּשִׁים הָאֵלּוּ וְכָל שְׁאָרֵי הָאֵיבָרִים נִגְרָרִים אַחֲרֵיהֶם. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁצְּרִיכָה לִהְיוֹת גְּדוֹלָה שִׁבְעָה טְפָחִים כְּדֵי לְהַכְנִיס לְשָׁם רֹאשׁוֹ וְרֻבּוֹ וְשֻׁלְחָנוֹ. כִּי אֵלּוּ הַשִּׁבְעָה נִקְבֵי הַמֹּחַ הַנַּ\"ל הֵם רֹאשׁוֹ וְרֻבּוֹ שֶׁל אָדָם וְכָל הַתַּאֲווֹת תְּלוּיִים בָּהֶם. וְהָעִקָּר תָּלוּי שֶׁיַּכְנִיס אוֹתָם לְתוֹךְ גְּבוּל הַקְּדֻשָּׁה עַל-יְדֵי קְדֻשַּׁת הַבְּרִית כַּנַּ\"ל, אֲבָל אֵין לָהּ שִׁעוּר לְמַעְלָה, כִּי אַדְּרַבָּה, כָּל מַה שֶּׁמִּתְרַחֶבֶת יוֹתֵר כְּדֵי לְהַרְחִיב גְּבוּל הַקְּדֻשָּׁה וּלְהַכְנִיס לְשָׁם כָּל גּוּפוֹ בִּשְׁלֵמוּת וְכָל צְרָכָיו וְכָל כְּלֵי תַּשְׁמִישׁוֹ וְכָל מִינֵי תַּעֲנוּגָיו כֻּלָּם יִהְיוּ שֶׁיִּהְיוּ שָׁם בְּתוֹךְ הַסֻּכָּה בְּתוֹךְ מְחִצַּת הַסֻּכָּה וְלֹא יֵצְאוּ לַחוּץ חַס וְשָׁלוֹם, כַּנַּ\"ל. וְאָז כְּשֶׁבּוֹנֶה מְחִצּוֹת וּדְפָנוֹת כַּשִּׁעוּר הַנַּ\"ל, דְּהַיְנוּ לְפָחוֹת שִׁבְעָה טְפָחִים כַּנַּ\"ל, אָז הֵם רְאוּיִים לְסֻכָּה, דְּהַיְנוּ לְסַכֵּךְ עֲלֵיהֶם הַסְּכָךְ, שֶׁזֶּה עִקַּר שֵׁם הַסֻּכָּה, כְּמוֹ שֶׁפֵּרֵשׁ רַשִׁ\"י, דְּהַיְנוּ לִזְכּוֹת לִבְחִינַת חֲפִיפַת סְכִיכַת רוּחַ הַקֹּדֶשׁ, בְּחִינַת מַקִּיפִים הַנַּ\"ל. כִּי אִי אֶפְשָׁר לִזְכּוֹת לִבְחִינַת זוֹ כִּי אִם עַל-יְדֵי קְדֻשַּׁת הַשִּׁבְעַת הַנֵּרוֹת שֶׁהֵם בְּחִינַת מְחִצּוֹת שֶׁל שִׁבְעָה טְפָחִים כַּנַּ\"ל:"
  ],
  "Likutei Halakhot%2C Orach Chaim%2C Laws of the Palm Branch.": [
    "עַל-פִּי הַתּוֹרָה בְּרֵאשִׁית לְעֵינֵי כָּל יִשְׂרָאֵל (בְּלִקּוּטֵי תִּנְיָנָא סִימָן סז), (עַיֵּן שָׁם וּמַה שֶּׁכָּתוּב שָׁם בַּסִּימָן הַקּוֹדֵם בְּעִנְיַן מָחֳרַת יוֹם הַכִּפּוּרִים שֶׁקּוֹרִין שֵׁם ה') וּמַה שֶּׁכָּתוּב בְּשִׂיחוֹת הָרַ\"ן מִבְּחִינַת אֶתְרוֹג שֶׁזּוֹכִין עַל-יְדֵי בְּחִינַת וְהִנֵּה נַעַר בּוֹכֶה מִיָּד וַתַּחֲמֹל עָלָיו וְכוּ', עַיֵּן שָׁם:",
    "כִּי הָאֶתְרוֹג הוּא פְּרִי עֵץ הָדָר, בְּחִינַת יְפֵה נוֹף מְשׂוֹשׂ כָּל הָאָרֶץ, בְּחִינַת וַיְהִי יוֹסֵף יְפֵה תֹּאַר וִיפֵה מַרְאֶה, כִּי הֶאָרַת הָאֶתְרוֹג מִבְּחִינַת יוֹסֵף שֶׁהוּא הִדּוּר וְיֹפִי שֶׁל כָּל הַגּוּף כַּיָּדוּעַ. וְזֶה בְּחִינַת הָאַרְבָּעָה מִינִים כְּנֶגֶד הָאַרְבָּעָה יְסוֹדוֹת שֶׁנִּמְשָׁכִין מֵאַרְבַּע אוֹתִיּוֹת הַשֵּׁם, כַּמּוּבָא, הַיְנוּ כִּי הָאַרְבָּעָה מִינִים הֵם כְּנֶגֶד אַרְבַּע אוֹתִיּוֹת הַשֵּׁם שֶׁמִּשָּׁם נִמְשָׁךְ הַפְּאֵר וְהַיֹּפִי שֶׁהוּא כְּלָלִיּוּת הַגְּוָנִין, בְּחִינַת תְּלַת גְּוָנִין דְּעֵינָא וּבַת עַיִן מִשָּׁם נִמְשָׁכִין הָאַרְבָּעָה יְסוֹדוֹת, וְזֶה בְּחִינַת הַשְּׁלֹשָׁה מִינִים שֶׁבַּלּוּלָב שֶׁנֶּאֱגָדִים יַחַד בְּפַעַם אַחַת וְהָאֶתְרוֹג בְּפַעַם אַחַת, כִּי הַשְּׁלֹשָׁה מִינִים בְּחִינַת תְּלַת גְּוָנִין דְּעֵינָא, וְהָאֶתְרוֹג בְּחִינַת בַּת עַיִן. וְאַחַר כָּךְ מְחַבְּרִים יַחַד, כִּי כֻּלָּם נִכְלָלִים וְנִתְחַבְּרִים יַחַד בְּהָאֶתְרוֹג שֶׁכּוֹלֵל הַפְּאֵר וְהַיֹּפִי, כִּי הָאֶתְרוֹג הוּא בְּחִינַת בַּת עַיִן שֶׁכּוֹלֵל כָּל הַגְּוָנִין דְּעֵינָא וְכָל זֶה זוֹכִין אַחַר יוֹם הַכִּפּוּרִים שֶׁאָז נִגְדַּל שֵׁם ה' עַל-יְדֵי הַסְּלִיחָה שֶׁל יוֹם הַכִּפּוּרִים, (כַּמְבֹאָר שָׁם), שֶׁזֶּה בְּחִינַת שֶׁקּוֹרִין מָחֳרַת יוֹם הַכִּפּוּרִים שֵׁם ה', (כְּמוֹ שֶׁמְּבֹאָר שָׁם, עַיֵּן שָׁם). כִּי אֲזַי אַחַר הַמְּחִילָה וְהַסְּלִיחָה שֶׁל יוֹם הַכִּפּוּרִים שֶׁעַל-יְדֵי זֶה נִגְדַּל שֵׁם ה' כַּנַּ\"ל, אֲזַי תֵּכֶף נִתְרַצָּה הַשֵּׁם יִתְבָּרַךְ לְיִשְׂרָאֵל וְהִזְהִירָם עַל מְלֶאכֶת הַמִּשְׁכָּן וְעַל שַׁבָּת שֶׁהֵם גַּם כֵּן בְּחִינַת שֵׁם ה', בְּחִינַת תְּלַת גְּוָנִין דְּעֵינָא וּבַת עַיִן כַּנַּ\"ל. וְעַל-כֵּן אַחַר כָּךְ זוֹכִין עַל-יְדֵי זֶה לְמִצְוַת אֶתְרוֹג וְאַרְבָּעָה מִינִים, שֶׁהֵם גַּם כֵּן בְּחִינַת שֵׁם ה', בְּחִינַת תְּלַת גְּוָנִין דְּעֵינָא וּבַת עַיִן כַּנַּ\"ל. וְכָל זֶה נַעֲשֶׂה עַל-יְדֵי בְּחִינַת וְהִנֵּה נַעַר בּוֹכֶה. מִיָּד, וַתַּחֲמֹל עָלָיו. כִּי לִפְעָמִים נִתְעַלֵּם הַפְּאֵר וְהַיֹּפִי. וְזֶה בְּחִינַת חֻרְבַּן בֵּית הַמִּקְדָּשׁ, (כְּמוֹ שֶׁמְּבֹאָר שָׁם). וְהַתִּקּוּן לָזֶה לִהְיוֹת מִתְאַבֵּל עַל חֻרְבַּן בֵּית הַמִּקְדָּשׁ. וַאֲזַי הַשֵּׁם יִתְבָּרַךְ מֵשִׂים פְּאֵר תַּחַת אֵפֶר, (כְּמוֹ שֶׁמְּבֹאָר שָׁם). וְזֶה בְּחִינַת וְהִנֵּה נַעַר בּוֹכֶה, מִיָּד, וַתַּחֲמוֹל עָלָיו, שֶׁעַל-יְדֵי שֶׁבּוֹכִין וּמִתְאַבְּלִין עַל חֻרְבַּן בֵּית הַמִּקְדָּשׁ, עַל-יְדֵי זֶה הַשֵּׁם יִתְבָּרַךְ מְרַחֵם וּמֵשִׂים פְּאֵר תַּחַת אֵפֶר. וַאֲזַי זוֹכִין לְאֶתְרוֹג הָדָר בְּחִינַת פְּאֵר כַּנַּ\"ל, כִּי גַּם הַבְּכִיָּה שֶׁבּוֹכִין בְּרֹאשׁ הַשָּׁנָה וּבְיוֹם הַכִּפּוּרִים הִיא גַּם כֵּן עַל חֻרְבַּן בֵּית הַמִּקְדָּשׁ, כִּי כָּל הַתְּפִלּוֹת וְהַבַּקָּשׁוֹת שֶׁל רֹאשׁ הַשָּׁנָה וְיוֹם הַכִּפּוּרִים צָרִיךְ לְכַוֵּן בָּהֶם רַק עַל גָּלוּת הַשְּׁכִינָה, (כְּמוֹ שֶׁאִיתָא בַּזֹּהַר). נִמְצָא, שֶׁמַּה שֶּׁאָנוּ בּוֹכִין וְעוֹשִׂין תְּשׁוּבָה עַל עֲווֹנוֹתֵינוּ בַּיָּמִים נוֹרָאִים הַכֹּל כְּדֵי לְתַקֵּן הַפְּגָמִים הַמְעַכְּבִין אֶת הַשְּׁכִינָה בַּגָּלוּת הַמּוֹנְעִים אֶת בִּנְיַן בֵּית הַמִּקְדָּשׁ. וְעַל-יְדֵי הַבְּכִיָּה הַזֹּאת זוֹכִין לִפְאֵר תַּחַת אֵפֶר כַּנַּ\"ל. וְזֶה בְּחִינַת וְהִנֵּה נַעַר בּוֹכֶה מִיָּד וַתַּחֲמֹל עָלָיו. וְעִקַּר הָרַחֲמָנוּת לָשׁוּב וְלִבְנוֹת חָרְבוֹת יְרוּשָׁלַיִם וְלָשִׂים לַאֲבֵלֵי צִיּוֹן פְּאֵר תַּחַת אֵפֶר, וְעַל-יְדֵי זֶה זוֹכִין לְאֶתְרוֹג שֶׁהוּא פְרִי עֵץ הָדָר כַּנַּ\"ל:"
  ],
  "Likutei Halakhot%2C Orach Chaim%2C Laws of the Hoshana Rabba Festival.": [
    "מַה שֶּׁלּוֹקְחִין עַרְבֵי נַחַל בְּהוֹשַׁעְנָא רַבָּה, כִּי אָז הוּא גְּמַר הַחֲתִימָה, הַיְנוּ שֶׁבְּרֹאשׁ הַשָּׁנָה הוּא הַהַתְחָלָה וְעַתָּה הוּא הַגְּמָר, וּמַה שֶּׁיֵּשׁ בָּרֹאשׁ יֵשׁ בַּסּוֹף, וְכַמְבֹאָר בַּזֹּהַר שֶׁבְּהוֹשַׁעְנָא רַבָּה הוּא בְּחִינַת וַיָּשָׁב יִצְחָק וַיַּחֲפֹּר אֶת בְּאֵרֹת וְכוּ' בְּרֹאשׁ הַשָּׁנָה שֵׁירוּתָא בְּהַאי יוֹמָא מִתְעָרֵי וּמְסַיְּמֵי וְכוּ'. נִמְצָא, שֶׁבְּהוֹשַׁעְנָא רַבָּה חוֹזֵר וּמִתְעוֹרֵר הַהַתְחָלָה, דְּהַיְנוּ מַה שֶּׁהִתְחִיל בְּרֹאשׁ הַשָּׁנָה חוֹזֵר וְנִתְעוֹרֵר עַתָּה בְּהוֹשַׁעְנָא רַבָּה וְנִסְתַּיֵּם. וְהִנֵּה עַל-פִּי הַמַּאֲמָר \"תִּקְעוּ\" (לִקּוּטֵי תִּנְיָנָא סִימָן ה). וְשָׁם מְבֹאָר כָּל עִנְיַן רֹאשׁ הַשָּׁנָה וְיוֹם הַכִּפּוּרִים וְסֻכּוֹת וְכוּ', וּבְרֹאשׁ הַשָּׁנָה נִתְגַּלֶּה הָאֱמוּנָה בְּחִינַת אַף אֱמוּנָתְךָ בִּקְהַל קְדוֹשִׁים וְכוּ', כְּמוֹ שֶׁמְּבֹאָר שָׁם, וְהִתְגַּלּוּת הָאֱמוּנָה הוּא עַל-יְדֵי שֶׁנִּתְגַּלִּין הָעֵצוֹת שֶׁהֵם בְּחִינַת מַיִם עֲמֻקִּים, בְּחִינַת מִמַּעֲמַקִּים קְרָאתִיךָ ה', (כַּמְבֹאָר שָׁם) וְזֶה שֶׁמַּתְחִילִין לוֹמַר בְּרֹאשׁ הַשָּׁנָה זֶה הַמִּזְמוֹר מִמַּעֲמַקִּים קְרָאתִיךָ, כִּי עַל-יְדֵי זֶה נִתְגַּלֶּה הָאֱמוּנָה כַּנַּ\"ל וְזֶה בְּחִינַת בְּרִיאַת הָעוֹלָם שֶׁנַּעֲשָׂה בְּרֹאשׁ הַשָּׁנָה בְּרֵישָׁא חֲשׁוּכָא וַהֲדַר נְהוֹרָא, שֶׁזֶּה בְּחִינַת הִתְגַּלּוּת הָעֵצוֹת שֶׁעַל-יְדֵי זֶה נִתְגַּדֵּל הָאֱמוּנָה, (כַּמְבֹאָר שָׁם). וְהִנֵּה כָּל זֶה נַעֲשֶׂה בְּרֹאשׁ הַשָּׁנָה שֶׁהוּא הַהַתְחָלָה. וְעַתָּה בְּהוֹשַׁעְנָא רַבָּה שֶׁהוּא הַסּוֹף וְאָז הוּא גְּמַר הַחֲתִימָה אָנוּ חוֹזְרִים וּמְעוֹרְרִין הַהַתְחָלָה, דְּהַיְנוּ הִתְגַּלּוּת הָעֵצוֹת שֶׁעַל-יְדֵי זֶה נִתְגַּדֵּל הָאֱמוּנָה וְזֶה בְּחִינַת עַרְבֵי נַחַל, שֶׁהֵם בְּחִינַת עֵצוֹת, בְּחִינַת כְּלָיוֹת יוֹעֲצוֹת, שֶׁהֵם בְּחִינַת נֶצַח הוֹד, שֶׁזֶּהוּ בְּחִינַת עַרְבֵי נַחַל כַּיָּדוּעַ. וְעַרְבֵי נַחַל הֵם אֲפִיקֵי מַיִם, בְּחִינַת מַיִם עֲמֻקִּים עֵצָה בְּלֶב אִישׁ, (כְּמוֹ שֶׁמְּבֹאָר שָׁם). וְעַל-כֵּן הֵם נִקְרָאִים הוֹשַׁעְנוֹת עַל שֵׁם שֶׁצּוֹעֲקִים עֲלֵיהֶם הוֹשַׁעְנָא, כִּי בְּוַדַּאי כֵּן רָאוּי לִצְעֹק עֲלֵיהֶם הוֹשַׁעְנָא, (כִּי הוֹשַׁעְנָא מוֹרֶה עַל צַעֲקַת הַלֵּב) שֶׁזֶּה בְּחִינַת מִמַּעֲמַקִּים קְרָאתִיךָ ה', מִבְּחִינַת צַעֲקַת הַלֵּב מֵעֻמְקָא דְּלִבָּא, שֶׁעַל-יְדֵי זֶה נִתְגַּלִּין הָעֵצוֹת, כְּמוֹ שֶׁמְּבֹאָר שָׁם. כִּי הוֹשַׁעְנָא מוֹרֶה עַל צַעֲקַת הַלֵּב כְּמוֹ מִי שֶׁהוּא חַס וְשָׁלוֹם, בְּצָרָה גְּדוֹלָה וְאֵינוֹ יָכוֹל לְדַבֵּר שׁוּם דִּבְרֵי בַּקָּשׁוֹת וְתַחֲנוּנִים וְרִצּוּיִים, רַק שֶׁצּוֹעֵק מֵעֹמֶק הַלֵּב הוֹשַׁעְנָא, וְעַל-כֵּן נִקְרָאִים הָעַרְבֵי נַחַל שֶׁהֵם בְּחִינַת עֵצוֹת הוֹשַׁעְנָא, כִּי הָעֵצוֹת הֵם בְּחִינַת צַעֲקַת הַלֵּב, בְּחִינַת מִמַּעֲמַקִּים קְרָאתִיךָ, (כַּמְבֹאָר שָׁם). וְזֶה בְּחִינַת וַיָּשָׁב יִצְחָק וַיַּחְפֹּר אֶת בְּאֵרֹת הַמַּיִם, הַיְנוּ שֶׁחוֹזְרִין וְחוֹפְרִין וּמְגַלִּים הַמַּיִם הַנַּ\"ל, הַיְנוּ הָעֵצוֹת שֶׁנִּקְרָאִין מַיִם בְּחִינַת מַיִם עֲמֻקִּים כַּנַּ\"ל וְיִצְחָק דַּיְקָא הוּא חוֹפֵר אֶת הַמַּיִם שֶׁהֵם הָעֵצוֹת, כִּי הִתְגַּלּוּת הָעֵצוֹת הֵם מִתּוֹךְ הַחֹשֶׁךְ בְּחִינַת מְגַלֶּה עֲמֻקּוֹת מִנִּי חֹשֶׁךְ שֶׁהוּא בְּחִינַת פַּחַד יִצְחָק שֶׁמִּשָּׁם נִתְגַּלִּין הָעֵצוֹת שֶׁהֵם בְּחִינַת חֲפִירַת הַבְּאֵרוֹת מַיִם כַּנַּ\"ל, וְעַל-יְדֵי הִתְגַּלּוּת הָעֵצוֹת נִתְגַּדֵּל הָאֱמוּנָה כַּנַּ\"ל וְזֶה צְרִיכִין עַתָּה בְּהוֹשַׁעְנָא רַבָּה, כִּי אָז נִגְמָר הַחוֹתָם בְּחִינַת חוֹתָם בְּתוֹךְ חוֹתָם וְהַחוֹתָם הוּא בְּחִינַת אֱמוּנָה כַּיָּדוּעַ. וְעַל-כֵּן לוֹקְחִין עַרְבֵי נַחַל וְצוֹעֲקִין עֲלֵיהֶם הוֹשַׁעְנָא, שֶׁזֶּה בְּחִינַת הִתְגַּלּוּת הָעֵצוֹת כַּנַּ\"ל, וְעַל-יְדֵי זֶה נִתְגַּדֵּל הָאֱמוּנָה וְעַל-יְדֵי הָאֱמוּנָה נִגְמָר הַחוֹתָם דִּקְדֻשָּׁה כַּנַּ\"ל. בָּרוּךְ הַשֵּׁם לְעוֹלָם, אָמֵן וְאָמֵן:",
    "שַׁיָּךְ לְעֵיל:",
    "וְכֵן מְבֹאָר בַּכְּתָבִים שֶׁהָעֵצוֹת, שֶׁהֵם בְּחִינַת נֶצַח הוֹד, נִקְרָאִים יְשׁוּעוֹת וְזֶה שֶׁמִּתְפַּלְּלִין, וְתַקְּנֵנוּ בְּעֵצָה טוֹבָה מִלְּפָנֶיךָ וְהוֹשִׁיעֵנוּ מְהֵרָה, כִּי עִקַּר הַיְשׁוּעָה עַל-יְדֵי הָעֵצָה טוֹבָה בְּחִינַת וּתְשׁוּעָה בְּרֹב יוֹעֵץ (וּכְמוֹ שֶׁכָּתוּב בְּמָקוֹם אַחֵר), וְעַל-כֵּן צוֹעֲקִין בְּהוֹשַׁעְנָא רַבָּה הוֹשַׁעְנָא כַּמָּה פְּעָמִים, כִּי אָז עִקַּר תִּקּוּן הַמְשָׁכַת הָעֵצָה שֶׁהֵם בְּחִינַת עַרְבֵי נַחַל שֶׁעוֹסְקִים בָּהֶם אָז וְכַנַּ\"ל:"
  ],
  "Likutei Halakhot%2C Orach Chaim%2C Laws of the Hannukah Festival.": [
    "עִנְיַן חֲנֻכָּה:",
    "עַל-פִּי מַה שֶּׁכָּתַב רַבֵּנוּ בַּמַּאֲמָר הַמַּתְחִיל אַחֲוֵי לָן מְנָא דְּלָא שַׁוְיָא לְחַבָּלָא בְּסִימָן כה:",
    "שֶׁצָּרִיךְ כָּל אָדָם לְהוֹצִיא אֶת עַצְמוֹ מִן הַמְדַמֶּה, שֶׁהוּא כֹּחַ הַבַּהֲמִיּוּת, שֶׁהֵם הַתַּאֲווֹת כֻּלָּם, וְלַעֲלוֹת אֶל הַשֵּכֶל, עַיֵּן שָׁם. וְאַחַר כָּךְ, אֲפִלּוּ כְּשֶׁמְּשַׁבֵּר הַכֹּחַ הַמְדַמֶּה כְּשֶׁחוֹזֵר לַעֲלוֹת מִדַּרְגָּא לְדַרְגָּא, אֲזַי מִתְפַּשֵּׁט שֵׁנִית כֹּחַ הַמְדַמֶּה וְכָל הַבִּלְבּוּלִים, וְצָרִיךְ לַחֲזֹר וּלְהַכְנִיעָם, וְהַכְנָעָה הוּא עַל-יְדֵי הִתְגַּלּוּת גְּדֻלַּת הַבּוֹרֵא, דְּהַיְנוּ צְדָקָה, עַיֵּן שָׁם. וְזֶהוּ כַּוָּנַת הוֹדוּ לַה' קִרְאוּ בִשְׁמוֹ, שֶׁהוּא כְּדֵי לַעֲלוֹת מֵעֲשִׂיָּה לִיצִירָה, עַל-כֵּן מַזְכִּירִין גְּדֻלַּת הַבּוֹרֵא כְּדֵי לְהַכְנִיעָן, עַיֵּן שָׁם:",
    "וְזֶה בְּחִינַת חֲנֻכָּה, שֶׁהוּא הֶאָרָה רִאשׁוֹנָה מִכָּל הַשָּׁנָה (כְּמוֹ שֶׁמּוּבָא בַּסְּפָרִים) , וְהִוא מְרַמֶּזֶת עַל הַתְחָלַת חִנּוּךְ הָאָדָם בַּעֲבוֹדָה, וְזֶהוּ לְשׁוֹן חֲנֻכָּה, שֶׁאָדָם מִתְחַנֵּךְ בַּעֲבוֹדַת הַשֵּׁם יִתְבָּרַךְ, וְאִי אֶפְשָׁר לְהַתְחִיל בַּעֲבוֹדַת הַשֵּׁם יִתְבָּרַךְ כִּי אִם כְּשֶׁיֵּשׁ שֶׁלּוֹ מִתְּחִלָּה מִלְחָמָה לְשַׁבֵּר כֹּחַ הַמְדַמֶּה כַּנַּ\"ל, וְזֶהוּ בְּחִינַת מִלְחֶמֶת עוֹבְדֵי כּוֹכָבִים שֶׁהָיָה קֹדֶם חֲנֻכָּה, שֶׁהִיא מַלְכוּת עוֹבְדֵי כּוֹכָבִים הָרְשָׁעָה שֶׁרָצוּ לְהַשְׁכִּיחַ תּוֹרַת ה' וּלְהַעֲבִירָם עַל חֻקֵּי רְצוֹנוֹ, שֶׁזֶּה בְּחִינַת כֹּחַ הַמְדַמֶּה, כֹּחַ הַבַּהֲמִיּוּת, שֶׁמִּתְפַּשֵּׁט עַל הָאָדָם וְרוֹצֶה לְמָנְעוֹ וּלְהַעֲבִירוֹ מִתּוֹרַת ה', חַס וְשָׁלוֹם, כְּמוֹ שֶׁכָּתוּב (דָּנִיאֵל ח) וְהַצָּפִיר הַשָּעִיר וְכוּ'. וְאַחַר כָּךְ כְּשֶׁזּוֹכֶה לְהִתְגַּבֵּר עַל מַלְכוּת הָרִשְׁעָה הַנַּ\"ל וּלְשַׁבֵּר כֹּחַ הַמְדַמֶּה כַּנַּ\"ל, אָז מַתְחִילִין לְהַדְלִיק נֵר חֲנֻכָּה, דְּהַיְנוּ שֶׁזּוֹכִין לַעֲלוֹת אֶל הַשֵּכֶל שֶׁהוּא בְּחִינַת נֵר הַדּוֹלֵק, כַּמּוּבָא בַּמַּאֲמָר פָּתַח רַבִּי שִׁמְעוֹן (בְּסִימָן ס). וּבְכָל יוֹם מוֹסִיף וְהוֹלֵךְ, כִּי אָסוּר לַעֲמֹד עַל מַדְרֵגָה אַחַת, רַק צָרִיךְ לְהוֹסִיף קְדֻשָּׁה בְּנַפְשׁוֹ בְּכָל יוֹם וָיוֹם, וְשֶׁיִּהְיֶה שִׂכְלוֹ מוֹסִיף וְהוֹלֵךְ בְּכָל יוֹם וָיוֹם, וְזֶה שֶׁמּוֹסִיפִין בְּכָל פַּעַם עַל הַנֵּר הָרִאשׁוֹן וְהַנֵּר הָרִאשׁוֹן קַיָּם בְּכָל הַיָּמִים, כִּי כְּשֶׁמַּדְלִיק בְּלֵיל שֵׁנִי שְׁנֵי נֵרוֹת הֵם כְּנֶגֶד לַיְלָה רִאשׁוֹנָה וּשְׁנִיָּה, וְכֵן בְּלֵיל שְׁלִישִׁי וְכוּ', נִמְצָא שֶׁהַנֵּר הָרִאשׁוֹן שֶׁל לַיְלָה הָרִאשׁוֹנָה הוֹלֶכֶת עִם כָּל הַנֵּרוֹת שֶׁל כָּל הַלֵּילוֹת, זֶה בְּחִינַת מַה שֶּׁכָּתַב רַבֵּנוּ (בְּסִימָן סב) שֶׁכָּל הַתְחָלוֹת קָשׁוֹת, מֵחֲמַת שֶׁהוּא יוֹצֵא מֵהֵפֶךְ אֶל הֵפֶךְ, וְאַחַר כָּךְ כָּל מַה שֶּׁהוֹלֵךְ וּמִתְקַדֵּשׁ יוֹתֵר, כָּל הָעֲבוֹדוֹת שֶׁל כָּל הַיָּמִים מְקַבְּלִים כֹּחַ מֵהַהַתְחָלָה, וְכֹחַ הַהַתְחָלָה הוֹלֶכֶת עִם כָּל הַיָּמִים, בְּחִינַת תַּעֲנִית, בְּחִינַת שֵׁם הֲוָיָה בָּאֲחוֹרַיִם, שֶׁאוֹת הָרִאשׁוֹנָה הוֹלֶכֶת עִם כָּל הָאוֹתִיּוֹת, כְּמוֹ שֶׁכּוֹתְבִין יוּ\"ד יוּ\"ד ק\"י וְכוּ', וְזֶה בְּחִינַת נֵרוֹת חֲנֻכָּה, שֶׁבִּתְחִלָּה מַדְלִיקִין נֵר אֶחָד, וְאַחַר כָּךְ א\"ב, וְאַחַר כָּךְ אב\"ג, נִמְצָא שֶׁנֵּר רִאשׁוֹן הוֹלֶכֶת עִם כָּל הַיָּמִים, כִּי כָּל הַיָּמִים מְקַבְּלִין כֹּחַ מִן הַתְחָלַת חִנּוּךְ הָעֲבוֹדָה שֶׁהִתְחִיל לַעֲלוֹת אֶל הַשֵּכֶל שֶׁהוּא נֵר רִאשׁוֹן שֶׁל חֲנֻכָּה, וְאַחַר כָּךְ כָּל מַה שֶּׁשִּכְלוֹ מוֹסִיף וְהוֹלֵךְ בְּכָל יוֹם כָּל הַיָּמִים מְקַבְּלִים כֹּחַ מֵהַהַתְחָלָה, כִּי כָּל הַהַתְחָלוֹת קָשׁוֹת כַּנַּ\"ל. וְזֶה שֶׁאוֹמְרִים הַלֵּל בַּחֲנֻכָּה, זֶה בְּחִינַת שֶׁבַח הַשֵּׁם יִתְבָּרַךְ, כְּדֵי לְגַלּוֹת גְּדֻלַּת הַבּוֹרֵא יִתְבָּרַךְ שְׁמוֹ, כְּדֵי לְהַכְנִיעַ כֹּחַ הַמְדַמֶּה שֶׁמִּתְפַּשֵּׁט בְּכָל פַּעַם שֶׁרוֹצִין לַעֲלוֹת מִדַּרְגָּא לְדַרְגָּא כַּנַּ\"ל:"
  ],
  "Likutei Halakhot%2C Orach Chaim%2C Laws of the Four Festive Torah Portions.": [
    "עִנְיַן אַרְבַּע פָּרָשִׁיּוֹת:",
    "עִנְיַן אַרְבַּע פָּרָשִׁיּוֹת שֶׁקּוֹרִין בַּאֲדָר, כִּי שְׁנֵים עָשָׂר חֳדָשִׁים הֵם כְּנֶגֶד י\"ב שִׁבְטֵי י\"ק שֶׁמַּלְכוּת דִּקְדֻשָּׁה עוֹמֶדֶת עֲלֵיהֶם, כִּי הֶחֳדָשִׁים הֵם נִמְנִין לַלְּבָנָה, שֶׁהוּא בְּחִינַת מַלְכוּת כַּיָּדוּעַ. וְעַל-כֵּן עִקַּר שְׁלֵמוּת וּמִלּוּי הֶחֳדָשִׁים וְתִקּוּנָן תָּלוּי בְּתִקּוּן הַבְּרִית, כִּי עִקַּר פְּגַם הַלְּבָנָה הוּא עַל-יְדֵי פְּגַם הַבְּרִית, כַּמּוּבָא, בִּבְחִינַת יְהִי מְאֹרֹת חָסֵר וָא\"ו שֶׁהוּא הַחִיּוּת וְהַמִּלּוּי, וְהַוָּא\"ו הוּא בְּחִינַת תִּקּוּן הַבְּרִית, כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה (בְּסִימָן יא) וּכְשֶׁנֶּחֱסָר זֹאת הַוָּא\"ו, שֶׁהוּא בְּחִינַת תִּקּוּן הַבְּרִית, שֶׁהוּא הַחִיּוּת, כִּי עִקַּר הַחַיִּים תָּלוּי בְּתִקּוּן הַבְּרִית, (כַּמּוּבָא בְּדִבְרֵי רַבֵּנוּ כַּמָּה פְּעָמִים). אֲזַי הוּא חַס וְשָׁלוֹם, מְאֹרֹת-חָסֵר, שֶׁזֶּה בְּחִינַת פְּגַם וּמִעוּט הַיָּרֵחַ. וְעַל-כֵּן יֵשׁ י\"ב רָאשֵׁי חֳדָשִׁים בַּשָּׁנָה כְּנֶגֶד י\"ב שִׁבְטֵי י\"ק כַּנַּ\"ל, כִּי רֹאשׁ חֹדֶשׁ הוּא תִּקּוּן הַיָּרֵחַ בִּבְחִינַת הָבִיאוּ עָלַי כַּפָּרָה, כִּי אָז מַתְחִיל הַיָּרֵחַ לְהִתְמַלֹּאת וְעִקַּר הַמִּלּוּי וְהַתִּקּוּן הוּא עַל-יְדֵי תִּקּוּן הַבְּרִית, עַל-כֵּן הֵם שְׁנֵים עָשָׂר רָאשֵׁי חֳדָשִׁים כְּנֶגֶד שְׁנֵים עָשָׂר שִׁבְטֵי יָ\"הּ, שֶׁהוּא בְּחִינַת תִּקּוּן הַבְּרִית שֶׁמַּלְכוּת דִּקְדֻשָּׁה עוֹמֶדֶת עֲלֵיהֶם, כִּי עִקַּר קִיּוּם וַעֲמִידַת הַמַּלְכוּת דִּקְדֻשָּׁה הוּא עַל-יְדֵי תִּקּוּן הַבְּרִית וּכְנֶגֶד זֶה הֵם שְׁנֵים עָשָׂר רָאשֵׁי חֳדָשִׁים, שֶׁהֵם, 'כַּפָּרָה 'לְכָל 'תּוֹלְדֹתָם, כָּל בְּחִינַת תִּקּוּן הַבְּרִית שֶׁבָּהֶם נִתְתַּקֵּן בְּחִינַת מַלְכוּת דִּקְדֻשָּׁה, שֶׁהִוא בְּחִינַת הַיָּרֵחַ כַּנַּ\"ל. וּמַלְכוּת הָרְשָׁעָה, שֶׁהִוא פְּגַם הַבְּרִית, שֶׁהִוא מַלְכוּת עֲמָלֵק, שֶׁהִוא זֻהֲמַת הַנָּחָשׁ, הִיא כְּנֶגֶד מַלְכוּת דִּקְדֻשָּׁה וְכָרוּךְ תָּמִיד אַחַר מַלְכוּת דִּקְדֻשָּׁה לִנֹּק מִשָּׁם. וְעִקַּר יְנִיקָתָם מִבְּחִינַת רַגְלַיִן בִּבְחִינַת רַגְלֶיהָ וְכוּ', כִּי פְּגַם הַבְּרִית הוּא סִטְרָא דְּמוֹתָא, וְעַל-כֵּן עֲמָלֵק כָּרוּךְ תָּמִיד אַחַר שֵׁבֶט דָּן, כְּמוֹ שֶׁכָּתוּב, \"וַיְזַנֵּב בְּךָ כָּל הַנֶּחֱשָׁלִים\". כַּנַּ\"ל כָּל הַפּוֹגְמִים בַּבְּרִית, וּכְמוֹ שֶׁכָּתַב רַבֵּנוּ מִזֶּה בַּמַּאֲמָר \"וּבְיוֹם הַבִּכּוּרִים\" (בְּסִימָן נו). כִּי שֵׁבֶט דָּן הוּא דֶּגֶל רְבִיעִי הָאַחֲרוֹן שֶׁבְּכָל הַדְּגָלִים, כִּי הוּא מְאַסֵּף לְכָל הַמַּחֲנוֹת וְהוּא בְּחִינַת רַגְלַיִן, וְעַל-כֵּן כָּרוּךְ שָׁם אַחֲרָיו מַלְכוּת עֲמָלֵק. וְעַל-כֵּן גַּם בִּבְחִינַת הַשָּׁנָה עִקַּר הִתְגַּבְּרוּתָם בַּתְּקוּפָה הָאַחֲרוֹנָה שֶׁהִיא תְּקוּפַת טֵבֵת, שֶׁהֵם שְׁלֹשָׁה חֳדָשִׁים הָאַחֲרוֹנִים מִן הַשָּׁנָה טֵבֵת, שְׁבַט, אֲדָר, כִּי אַרְבַּע תְּקוּפוֹת הַשָּׁנָה שֶׁל שְׁלֹשָׁה שְׁלֹשָׁה חֳדָשִׁים הֵם כְּנֶגֶד אַרְבָּעָה דְּגָלִים שֶׁנֶּחֶלְקוּ י\"ב שִׁבְטֵי יָ\"הּ הַנַּ\"ל:",
    "נִמְצָא, שֶׁעִקַּר הִתְגַּבְּרוּתָם בִּתְקוּפַת טֵבֵת כַּנַּ\"ל. וְזֶה בְּחִינַת וַתִּלָּקַח אֶסְתֵּר אֶל הַמֶּלֶךְ בַּחֹדֶשׁ הָעֲשִׂירִי הוּא חֹדֶשׁ טֵבֵת, כִּי אֶסְתֵּר הִיא בְּחִינַת מַלְכוּת דִּקְדֻשָּׁה, (כַּמּוּבָא בְּדִבְרֵי רַבֵּנוּ זִכְרוֹנוֹ לִבְרָכָה). וְעִקַּר הִתְגַּבְּרוּתָם בַּחֹדֶשׁ הָאַחֲרוֹן וְהַסּוֹף שֶׁל כָּל הַשָּׁנָה שֶׁהוּא חֹדֶשׁ אֲדָר, וְעַל-כֵּן אָז הִתְגַּבֵּר הָמָן, שֶׁהוּא מַלְכוּת הָרְשָׁעָה, מַלְכוּת עֲמָלֵק, וְעַל-כֵּן קוֹרִין אָז בְּחֹדֶשׁ אֲדָר אַרְבַּע פָּרָשִׁיּוֹת, שֶׁהֵם בְּחִינַת תִּקּוּן מַלְכוּת דִּקְדֻשָּׁה שֶׁהִיא בְּחִינַת ד', (כְּמוֹ שֶׁכָּתַב רַבֵּנוּ). כִּי עִקַּר עֲמִידָתָהּ עַל אַרְבָּעָה דְּגָלִים, אַרְבַּע תְּקוּפוֹת כַּנַּ\"ל, כִּי אֵלּוּ הָאַרְבַּע פָּרָשִׁיּוֹת, הֵם בְּחִינַת תִּקּוּן הַבְּרִית שֶׁעַל-יְדֵי זֶה נִתְתַּקֵּן בְּחִינַת הַמַּלְכוּת כַּנַּ\"ל, כִּי פָּרָשַׁת שְׁקָלִים הִוא לְהַזְהִיר עַל נְתִינַת הַשְּׁקָלִים, דְּהַיְנוּ צְדָקָה, שֶׁהִיא עִקַּר תִּקּוּן הַבְּרִית וּשְׁלֵמוּת וּמִלּוּי מַלְכוּת דִּקְדֻשָּׁה בִּבְחִינַת צְדָקָה תַּצִּיל מִמָּוֶת. וְזֶה בְּחִינַת לְכַפֵּר עַל נַפְשֹׁתֵיכֶם, שֶׁכָּתוּב בַּשְּׁקָלִים , הַיְנוּ לְכַפֵּר וּלְתַקֵּן בְּחִינַת הַמַּלְכוּת שֶׁהִוא בְּחִינַת נֶפֶשׁ. וּבִפְרָט הַצְּדָקָה שֶׁל הַשְּׁקָלִים שֶׁהִיא בִּשְׁבִיל מַעֲשֵׂה הַמִּשְׁכָּן וְהַקָּרְבָּנוֹת, שֶׁכָּל זֶה הוּא בִּבְחִינַת תִּקּוּן הַבְּרִית וְתִקּוּן הָעֵגֶל, שֶׁהוּא פְּגַם הַבְּרִית, (כַּמּוּבָא לְעֵיל). וְאַחַר כָּךְ קוֹרִין פָּרָשַׁת זָכוֹר, כִּי עַל-יְדֵי תִּקּוּן הַבְּרִית שֶׁנַּעֲשֶׂה עַל-יְדֵי הַצְּדָקָה זוֹכִין לְהַכְנִיעַ מַלְכוּת עֲמָלֵק כַּנַּ\"ל, שֶׁהוּא כָּרוּךְ אַחַר שֵׁבֶט דָּן בְּחִינַת רַגְלַיִן, כַּנִּזְכָּר שָׁם בְּפָרָשַׁת זָכוֹר, \"וַיְזַנֵּב בְּךָ כָּל הַנֶּחֱשָׁלִים וְכוּ'\" כַּנַּ\"ל. וְעַל-יְדֵי שֶׁזּוֹכִין לְהַכְנִיעָן אֲזַי עוֹשִׂין פּוּרִים שֶׁהוּא עַל נֵס מַפֶּלֶת הָמָן וַעֲמָלֵק. וְאַחַר כָּךְ קוֹרִין פָּרָשַׁת פָּרָה, כִּי אַחַר כָּךְ כְּשֶׁזּוֹכִין לְנַצֵּחַ וּלְהַכְנִיעַ הָמָן-עֲמָלֵק בְּחִינַת פְּגַם הַבְּרִית כַּנַּ\"ל אֲזַי מְטַהֲרִין עַצְמָן עַל-יְדֵי הַפָּרָה שֶׁהִיא מְטַהֶרֶת מִטֻּמְאַת מֵת, שֶׁהוּא אֲבִי אֲבוֹת הַטֻּמְאָה, בְּחִינַת פְּגַם הַבְּרִית כַּנַּ\"ל. וְזֶה נַעֲשֶׂה עַל-יְדֵי הַצְּדָקָה בְּחִינַת שְׁקָלִים הַנַּ\"ל, בִּבְחִינַת צְדָקָה תַּצִּיל מִמָּוֶת כַּנַּ\"ל, כִּי עַל-יְדֵי תִּקּוּן הַבְּרִית, עַל-יְדֵי זֶה נִמְשָׁךְ הַטָּהֳרָה וְהַכַּפָּרָה עַל-יְדֵי הַפָּרָה בִּבְחִינַת תָּבֹא אִמּוֹ וּתְקַנַּח עַל בְּנָהּ, בְּחִינַת אִם לַבִּינָה, שֶׁדָּם נֶעְכָּר וְנַעֲשֶׂה חָלָב, שֶׁזֶּה נַעֲשֶׂה עַל-יְדֵי תִּקּוּן הַבְּרִית כַּנַּ\"ל. בְּחִינַת כַּנֶּשֶׁר יָעִיר קִנּוֹ כַּנַּ\"ל, כִּי הַפָּרָה הִוא לְתַקֵּן חֵטְא הָעֵגֶל, שֶׁהִוא בְּחִינַת פְּגַם הַבְּרִית כַּנַּ\"ל. וַאֲזַי כְּשֶׁנִּטְהָר וְנִתַּקֵּן פְּגַם הַבְּרִית וּמַעֲבִירִין וּמְסַלְּקִין סִטְרָא דְּמוֹתָא אֲזַי קוֹרִין פָּרָשַׁת הַחֹדֶשׁ, כִּי עַל-יְדֵי כָּל זֶה נִתְתַּקְּנוּ וְנִתְמַלְּאוּ הֶחֳדָשִׁים וְאָז נִתְקַדֵּשׁ הַחֹדֶשׁ בְּחִינַת הַחֹדֶשׁ הַזֶּה לָכֶם רֹאשׁ חֳדָשִׁים וְכַנַּ\"ל. וְזֶה שֶׁקּוֹרִין הָאַרְבָּעָה פָּרָשִׁיּוֹת בְּמַפְטִיר, כִּי מַפְטִיר הוּא בְּחִינַת מַלְכוּת, כִּי מַפְטִיר הוּא הַשְּׁבִיעִי וְהָאַחֲרוֹן שֶׁל כָּל הַקּוֹרְאִים שֶׁזֶּה בְּחִינַת מַלְכוּת. וְכָל הָאַרְבָּעָה פָּרָשִׁיּוֹת בָּאִין לְתַקֵּן וּלְהַשְׁלִים בְּחִינַת מַלְכוּת שֶׁהִוא בְּחִינַת ד' כַּנַּ\"ל. וּלְהַכְנִיעַ מַלְכוּת הָמָן-עֲמָלֵק, שֶׁהוּא כְּנֶגֶד מַלְכוּת דִּקְדֻשָּׁה וְכָלוּל גַּם כֵּן מִכָּל הָאַרְבַּע מַלְכֻיּוֹת, (כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה). וְכֵן מֵחֲמַת זֶה קוֹרִין אַרְבָּעָה קְרוּאִים בְּרֹאשׁ חֹדֶשׁ, כִּי אָז הוּא תִּקּוּן הַמַּלְכוּת, שֶׁהוּא בְּחִינַת ד' כַּנַּ\"ל:"
  ],
  "Likutei Halakhot%2C Orach Chaim%2C Laws of Purim.": [
    "עִנְיַן פּוּרִים וּקְרִיאַת הַמְּגִלָּה, עַל-פִּי מַה שֶּׁכָּתַב רַבֵּנוּ בַּמַּאֲמָר \"וּבְיוֹם הַבִּכּוּרִים\" (בְּסִימָן נו), עַיֵּן שָׁם הֵיטֵב כָּל הַמַּאֲמָר:",
    "וְהִנֵּה עִקַּר הִתְגַּבְּרוּת מַלְכוּת הָרְשָׁעָה, שֶׁהוּא הָמָן-עֲמָלֵק, הוּא כְּשֶׁהַמַּלְכוּת דִּקְדֻשָּׁה הִיא בְּהֶסְתֵּר, בְּחִינַת הַסְתֵּר אַסְתִּיר, כְּמוֹ שֶׁכָּתוּב, \"וּלְאֹם מִלְּאֹם יֶאֱמָץ\". וְעַל-כֵּן הִתְגַּבֵּר הַמַּלְכוּת אֲחַשְׁוֵרוֹשׁ עַל-יְדֵי פְּגַם וְחֵטְא הָאֲכִילָה שֶׁגָּרַם לָהֶם לֵהָנוֹת מִסְּעֻדָּה שֶׁל אוֹתוֹ רָשָׁע, עַל-יְדֵי זֶה הִתְגַּבֵּר עֲלֵיהֶם, כִּי עַל-יְדֵי פְּגַם הָאֲכִילָה הוּא הַסְתָּרַת פָּנִים, בִּבְחִינַת וְהִסְתַּרְתִּי פָנַי וְהָיָה לֶאֱכֹל, כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה בְּמָקוֹם אַחֵר (בְּסִימָן מז). כִּי עַל-יְדֵי פְּגַם הָאֲכִילָה כְּשֶׁאֵינָהּ בְּכַשְׁרוּת יְכוֹלִים לִפֹּל חַס וְשָׁלוֹם, מֵהַשִּׁבְעִים פָּנִים שֶׁל תּוֹרָה לִבְחִינַת שֵׁנָה, שֶׁהִיא בְּחִינַת הַסְתָּרַת פָּנִים, כְּמוֹ שֶׁכָּתַב רַבֵּנוּ מִזֶּה בְּמַאֲמַר \"פָּתַח רַבִּי שִׁמְעוֹן וְאָמַר, עֵת לַעֲשׂוֹת לַה' הֵפֵרוּ תּוֹרָתֶךָ\" (בְּסִימָן ס), עַיֵּן שָׁם. וְעַל-כֵּן נִתְיַעֵץ לַעֲשׂוֹת הַסְּעֻדָּה בְּסוֹף גָּלוּת בָּבֶל, דְּהַיְנוּ בְּסוֹף הַשִּׁבְעִים שָׁנָה שֶׁל גָּלוּת בָּבֶל, כִּי שִׁבְעִים שָׁנָה שֶׁל גָּלוּת בָּבֶל הוּא בְּחִינַת שֵׁנָה, בְּחִינַת מִי אִיכָּא דְּנָיִים שִׁבְעִים שְׁנִין, שֶׁכָּתוּב בַּמַּאֲמָר הַנַּ\"ל, בְּחִינַת יְמֵי שְׁנוֹתֵינוּ בָּהֶם שִׁבְעִים שָׁנָה זְרַמְתָּם שֵׁנָה יִהְיוּ, בְּחִינַת בְּשׁוּב ה' אֶת שִׁיבַת צִיּוֹן הָיִינוּ כְּחֹלְמִים, שֶׁזֶּה קָאֵי עַל שִׁבְעִים שָׁנָה שֶׁל גָּלוּת בָּבֶל, כְּמוֹ שֶׁפֵּרֵשׁ רַשִׁ\"י זִכְרוֹנוֹ לִבְרָכָה. וְעַל-כֵּן בְּסוֹף הַשִּׁבְעִים שָׁנָה, שֶׁאָז הוּא הִתְגַּבְּרוּת הַשֵּׁנָה, בְּחִינַת הַהַסְתָּרָה הַנַּ\"ל, עַל-כֵּן כְּשֶׁרָאוּ הָמָן וַאֲחַשְׁוֵרוֹשׁ שֶׁעַדֲיִן לֹא נִגְאֲלוּ יִשְׂרָאֵל וְלֹא נִתְעוֹרְרוּ מִשְּׁנָתָם, עַל-כֵּן סָבַר שֶׁלֹּא יִגָּאֲלוּ וְיִתְעוֹרְרוּ עוֹד, כִּי עַד הַשִּׁבְעִים שָׁנָה יֵשׁ תִּקְוָה לְהִתְעוֹרֵר מִשֵּׁנָה מֵאַחַר שֶׁעֲדַיִן לֹא נָפְלוּ מִכָּל הַשִּׁבְעִים פָּנִים, וְעַל-כֵּן הָיָה רָאוּי שֶׁיִּהְיֶה הַגְּאֻלָּה תֵּכֶף וּמִיָּד בְּסוֹף הַשִּׁבְעִים שָׁנָה וְלֹא תֵּאָחֵר אֲפִלּוּ רֶגַע, כִּי כְּשֶׁיִּתְעַכֵּב יוֹתֵר מִשִּׁבְעִים שָׁנָה וְנוֹפְלִים, חַס וְשָׁלוֹם, מִכָּל הַשִּׁבְעִים פָּנִים, אֲזַי קָשֶׁה מְאֹד לְהִתְעוֹרֵר מֵהַשֵּׁנָה כִּי אִם עַל-יְדֵי בְּחִינַת הַדְרַת פָּנִים, שֶׁזֶּה אִי אֶפְשָׁר לִהְיוֹת כִּי אִם עַל-יְדֵי מָשִׁיחַ שֶׁיָּבֹא בִּמְהֵרָה בְּיָמֵינוּ, שֶׁהוּא בְּחִינַת הַדְרַת פָּנִים, בִּבְחִינַת וְעַד עַתִּיק יוֹמִין מְטָא וְכוּ'. עַתִּיק יוֹמִין זֶה בְּחִינַת הַדְרַת פָּנִים, (כְּמוֹ שֶׁכָּתוּב שָׁם בַּמַּאֲמָר \"פָּתַח רַבִּי שִׁמְעוֹן\" הַנַּ\"ל, עַיֵּן שָׁם הֵיטֵב), וְעַל-כֵּן כְּשֶׁרָאוּ שֶׁלֹּא נִגְאֲלוּ בְּסוֹף הַשִּׁבְעִים שָׁנָה, כִּי טָעוּ בַּחֶשְׁבּוֹן, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, עַל-כֵּן נִתְיַעֲצוּ לְהַגְבִּיר הַשֵּׁנָה עֲלֵיהֶם וּלְהַפִּילָם מִכָּל הַשִּׁבְעִים פָּנִים, שֶׁהֵם בְּחִינַת שִׁבְעִים שָׁנָה עַל-יְדֵי הָאֲכִילָה, שֶׁעַל-יְדֵי זֶה נוֹפְלִים לִבְחִינַת שֵׁנָה כַּנַּ\"ל, וְעַל-כֵּן עָשׂוּ סְעֻדָּה בְּסוֹף הַשִּׁבְעִים שָׁנָה כְּדֵי שֶׁיֵּהָנוּ יִשְׂרָאֵל מֵהֶם, כִּי זֶה יָדוּעַ שֶׁכָּל סְעֻדָּתוֹ שֶׁל אוֹתוֹ רָשָׁע הָיָה כְּדֵי לְהַכְשִׁיל יִשְׂרָאֵל בַּאֲכִילַת אִסּוּר וְכַנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה בַּיָּמִים הָהֵם כְּשֶׁבֶת הַמֶּלֶךְ עַל כִּסֵּא מַלְכוּתוֹ וְכוּ', כְּשֶׁנִּתְיַשְּׁבָה מַלְכוּתוֹ, כִּי חָשַׁב וְטָעָה וְכוּ', כִּי עַל-יְדֵי טָעוּתוֹ שֶׁסָּבַר שֶׁכְּבָר כָּלוּ הַשִּׁבְעִים שָׁנָה וְלֹא נִגְאֲלוּ, עַל-כֵּן לֹא יִגָּאֲלוּ עוֹד, כִּי יִפְּלוּ, חַס וְשָׁלוֹם, לְשֵׁנָה יוֹתֵר מִשִּׁבְעִים שָׁנָה כַּנַּ\"ל. וְעַל-כֵּן עָשָׂה מִשְׁתֶּה דַּיְקָא כְּדֵי לְהַכְשִׁיל יִשְׂרָאֵל כְּדֵי לְהַגְבִּיר עֲלֵיהֶם הַשֵּׁנָה וּלְהַפִּילָם, חַס וְשָׁלוֹם, מִכָּל בְּחִינַת הַשִּׁבְעִים שָׁנָה, שֶׁהֵם בְּחִינַת שִׁבְעִים פָּנִים שֶׁל תּוֹרָה כְּדֵי שֶׁעַל-יְדֵי זֶה תִּתְקַיֵּם מַלְכוּתוֹ כַּנַּ\"ל, וְעַל-כֵּן בְּאוֹתוֹ סְעֻדָּה יָעַץ הָמָן הָרָשָׁע לַהֲרֹג אֶת וַשְׁתִּי הַמַּלְכָּה, שֶׁכָּל זֶה הָיָה עֲצַת הַסִּטְרָא אָחֳרָא וְכַוָּנָתָהּ הָיָה כְּדֵי שֶׁעַל-יְדֵי זֶה יִתְגַּלְגֵּל הַדָּבָר-וַתִּלָּקַח אֶסְתֵּר אֶל בֵּית הַמֶּלֶךְ, כְּדֵי לְהָבִיא בְּחִינַת מַלְכוּת בְּהַסְתָּרָה יְתֵרָה בֵּינֵיהֶם, אֲבָל בֶּאֱמֶת הָיָה כֹּחַ בְּמָרְדְּכַי לְגַלּוֹת הַהַסְתָּרוֹת, (כְּמוֹ שֶׁכָּתַב רַבֵּנוּ שָׁם), וְגַּם יֵשׁ לוֹ כֹּחַ לְעוֹרְרָם וְלַהֲקִימָם מֵהַשֵּׁנָה וְהַנְּפִילָה מִכָּל הַשִּׁבְעִים פָּנִים, עַל-יְדֵי פְּגַם הָאֲכִילָה הַנַּ\"ל, כִּי מָרְדְּכַי הוּא בְּחִינַת רַב חֶסֶד, בְּחִינַת הַדְרַת פָּנִים, בְּחִינַת עַתִּיק יוֹמִין, בְּחִינַת סִפּוּרֵי מַעֲשִׂיּוֹת שֶׁל שָׁנִים קַדְמוֹנִיּוֹת שֶׁעַל-יְדֵי זֶה יְכוֹלִין לְעוֹרֵר מֵהַשֵּׁנָה שֶׁל כָּל הַשִּׁבְעִים פָּנִים הַנַּ\"ל, כִּי מָרְדְּכַי בְּגִימַטְרִיָּא רַב חֶסֶד, (כַּמּוּבָא בַּמַּאֲמָר הַנַּ\"ל):",
    "וְזֶה שֶׁמָּצִינוּ שֶׁכָּל עִקַּר הַגְּאֻלָּה הַהִוא הֵבִיא מָרְדְּכַי עַל-יְדֵי סִפּוּר מַעֲשֶׂה בְּחִינַת וַיַּגֵּד מָרְדְּכַי לְאֶסְתֵּר הַמַּלְכָּה, שֶׁסִּפֵּר הַמַּעֲשֶׂה שֶׁהָיָה לְאֶסְתֵּר, שֶׁהִיא בְּחִינַת הַהַסְתָּרָה, בְּחִינַת שֵׁנָה כְּדֵי לְעוֹרֵר מֵהַשֵּׁנָה וּלְגַלּוֹת הַהַסְתָּרָה עַל-יְדֵי זֶה כַּנַּ\"ל. וְכֵן הָיָה בַּסּוֹף שֶׁעַל-יְדֵי זֶה בָּאָה הַגְּאֻלָּה אָז, כְּמוֹ שֶׁכָּתוּב, \"בַּלַּיְלָה הַהוּא נָדְדָה שְׁנַת הַמֶּלֶךְ\" שְׁנַת מַלְכּוֹ שֶׁל עוֹלָם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה. וְזֶה הָיָה עַל-יְדֵי סִפּוּרֵי מַעֲשִׂיּוֹת שֶׁל בְּחִינַת מָרְדְּכַי, כְּמוֹ שֶׁכָּתוּב, \"וַיֹּאמֶר לְהָבִיא אֶת סֵפֶר הַזִּכְרוֹנוֹת דִּבְרֵי הַיָּמִים וְכוּ' וַיִּמָּצֵא כָתוּב אֲשֶׁר הִגִּיד מָרְדְּכַי\", שֶׁמָּצְאוּ סִפּוּרֵי מַעֲשִׂיּוֹת שֶׁל מָרְדְּכַי בְּחִינַת רַב חֶסֶד כַּנַּ\"ל, כִּי עַל-יְדֵי סִפּוּרֵי מַעֲשִׂיּוֹת שֶׁל מָרְדְּכַי שֶׁסִּפֵּר לְאֶסְתֵּר, שֶׁהִיא בְּחִינַת כְּנֶסֶת יִשְׂרָאֵל שֶׁבָּאוּ בְּהַסְתָּרַת פָּנִים בִּבְחִינַת שֵׁנָה כַּנַּ\"ל, וְעַל-יְדֵי זֶה הֵקִיצָם וְעוֹרְרָם מֵהַשֵּׁנָה וְהֶחֱזִירָם בִּתְשׁוּבָה, עַל-יְדֵי זֶה גָּרַם בְּחִינַת הִתְעוֹרְרוּת הַשֵּׁנָה לְעֵלָּא, בְּחִינַת נָדְדָה שְׁנַת הַמֶּלֶךְ הַנַּ\"ל, כִּי עַל-יְדֵי אִתְעָרוּתָא דִּלְתַתָּא הוּא אִתְעָרוּתָא דִּלְעֵלָּא. וְזֶה בְּחִינַת וַתֹּאמֶר אֶסְתֵּר לַמֶּלֶךְ בְּשֵׁם מָרְדְּכַי, שֶׁבְּחִינַת אֶסְתֵּר, דְּהַיְנוּ כְּנֶסֶת יִשְׂרָאֵל, הָיָה לָהּ פִּתְחוֹן פֶּה לְהַמְלִיץ טוֹב עַל יִשְׂרָאֵל, כִּי סִפְּרָה לְמַלְכּוֹ שֶׁל עוֹלָם וְהֵבִיאָה לְמַעְלָה סִפּוּרֵי מַעֲשִׂיּוֹת שֶׁל מָרְדְּכַי, שֶׁעַל-יְדֵי זֶה הָיָה הִתְעוֹרְרוּת הַשֵּׁנָה כַּנַּ\"ל. וְזֶהוּ בְּחִינַת קְרִיאַת הַמְּגִלָּה שֶׁקָּבְעוּ לְדוֹרוֹת לִקְרוֹת הַמְּגִלָּה בְּכָל שָׁנָה וְשָׁנָה. וְהִיא עִקַּר הַמִּצְוָה שֶׁל פּוּרִים כְּדֵי לְעוֹרֵר אֶת יִשְׂרָאֵל בְּכָל שָׁנָה מִבְּחִינַת שֵׁנָה עַל-יְדֵי סִפּוּר מַעֲשֶׂה שֶׁל שָׁנִים קַדְמוֹנִיּוֹת, שֶׁזֶּה בְּחִינַת הַמְּגִלָּה שֶׁהִיא דָּבָר יָקָר מְאֹד וְכָל עִקָּרָהּ הוּא בְּחִינַת סִפּוּר מַעֲשֶׂה שֶׁמַּתְחֶלֶת, \"וַיְהִי בִּימֵי אֲחַשְׁוֵרוֹשׁ\". וְכֵן עַד סוֹף הַמְּגִלָּה הַכֹּל הוֹלֵךְ עַל דֶּרֶךְ סִפּוּר מַעֲשֶׂה וְהוּא מַעֲשֶׂה שֶׁל מָרְדְּכַי וְאֶסְתֵּר שֶׁהוּא בְּחִינַת מַעֲשֶׂה שֶׁל שָׁנִים קַדְמוֹנִיּוֹת, שֶׁעַל-יְדֵי זֶה מְעוֹרְרִין מֵהַשֵּׁנָה בְּכָל שָׁנָה וְשָׁנָה בִּבְחִינַת וְהַיָּמִים הָאֵלֶּה נִזְכָּרִים וְנַעֲשִׂים בְּכָל שָׁנָה וְשָׁנָה. שֶׁהַמַּעֲשֶׂה שֶׁל הַיָּמִים הָאֵלֶּה מְבִיאִים לִבְחִינַת זִכָּרוֹן בְּכָל שָׁנָה וְכוּ', שֶׁהִיא בְּחִינַת הִתְעוֹרְרוּת הַשֵּׁנָה שֶׁהִוא בְּחִינַת שִׁכְחָה, כִּי הַשֵּׁנָה הִוא הִסְתַּלְּקוּת הַמֹּחִין, שֶׁזֶּה בְּחִינַת שִׁכְחָה שֶׁרָצָה הָמָן לְהַגְבִּיר עֲלֵיהֶם בִּבְחִינַת הִפִּיל פּוּר, שֶׁהִיא בְּחִינַת שִׁכְחָה, כַּמּוּבָא. וְכֵן בְּכָל שָׁנָה נַעֲשֶׂה זֹאת, (כַּמּוּבָא בִּסְפָרִים) וְעַל-יְדֵי קְרִיאַת הַמְּגִלָּה כַּנַּ\"ל מְבַטְּלִין הַשִּׁכְחָה בְּחִינַת הַשֵּׁנָה כַּנַּ\"ל. וְכֵן מֵהַאי טַעֲמָא אָמְרוּ רַבּוֹתֵינוּ זִכְרוֹנָם לִבְרָכָה, צָרִיךְ לְפָשְׁטָהּ כְּאִגֶּרֶת, כִּי הִיא כְּמוֹ סִפּוּר מַעֲשֶׂה שֶׁמְּסַפְּרִין מֵאִגֶּרֶת מַעֲשֶׂה שֶׁהָיָה בִּימֵי מָרְדְּכַי וְאֶסְתֵּר, בְּחִינַת מַעֲשֶׂה שֶׁל שָׁנִים קַדְמוֹנִיּוֹת כַּנַּ\"ל:"
  ],
  "Likutei Halakhot%2C Yoreh Deah%2C Laws of Slaughtering.": [
    "עַל-פִּי הַמַּאֲמָר \"וַיֹּאמֶר ה' אֶל מֹשֶׁה קְרָא אֶל יְהוֹשֻעַ\" וְכוּ', עַיֵּן שָׁם (סִימָן ו):",
    " וְהַכְּלָל, כִּי עִקַּר הַתְּשׁוּבָה, כְּשֶׁיִּשְׁמַע בִּזְיוֹנוֹ יִדֹּם וְיִשְׁתֹּק, כִּי קֹדֶם הַתְּשׁוּבָה הוּא בִּבְחִינַת אֲחוֹרֵי פְּנֵי אֶהְיֶ\"ה בְּגִימַטְרִיָּא דָּ\"ם. עַל-כֵּן צָרִיךְ לִסְבֹּל חֲרָפוֹת וּבִזְיוֹנוֹת וּשְׁפִיכוּת דָּמִים. וְהַתִּקּוּן לָזֶה, שֶׁיַּהֲפֹךְ דָּם לְדֹם, וְאָז יְקֻיַּם, \"דֹּם לַה' וְהִתְחוֹלֵל לוֹ וְהוּא יַפִּיל לְךָ חֲלָלִים חֲלָלִים\", הַיְנוּ שֶׁנִּכְנָע הַדָּם שֶׁבֶּחָלָל הַשְּמָאלִי וְכוּ', וּכְשֶׁרוֹצֶה לֵילֵךְ בְּדַרְכֵי הַתְּשׁוּבָה; צָרִיךְ לִהְיוֹת בָּקִי בַּהֲלָכָה, בָּקִי בְּרָצוֹא, בָּקִי בְּשׁוֹב בְּחִינַת עָיֵל וְנָפִיק, בְּחִינַת אִם אֶסַּק שָׁמַיִם וְכוּ' וְאַצִּיעָה שְׁאוֹל וְכוּ'. וְעַל-יְדֵי הַדְּמִימָה וְהַשְּׁתִיקָה נַעֲשֶֹה בְּחִינַת חִירִיק, בְּחִינַת וְהָאָרֶץ הֲדֹם רַגְלָי, דָּא חִירִיק וְכוּ'. וְנַעֲשֶֹה בְּחִינַת אָדָם וְכוּ'. וְזֶה בְּחִינַת מֹשֶׁה וִיהוֹשֻעַ וְכוּ' (עַיֵּן שָׁם הֵיטֵב):",
    "וְהִנֵּה הַשְּׁחִיטָה הִיא לְהַעֲלוֹת נֶפֶשׁ הַחַי הַמְגֻלְגָּל, כַּיָּדוּעַ, וְהִיא בִּבְחִינַת תְּשׁוּבָה, שֶׁצָּרִיךְ לְהָשִׁיב וּלְהַחֲזִיר הַנֶּפֶשׁ לְשָׁרְשָׁהּ, כִּי עִקַּר הַתְּשׁוּבָה הִיא הַשְּׁתִיקָה, לִדֹּם וְלִשְׁתֹּק לְהַמְחָרְפוֹ וְהַמְבַזֵּהוּ כַּנַּ\"ל. וְהָעִנְיָן, כִּי מִי יוֹדֵעַ רוּחַ בְּנֵי הָאָדָם, הָעוֹלָה הִיא לְמַעְלָה, וְרוּחַ הַבְּהֵמָה, הַיּוֹרֶדֶת הִיא לְמַטָּה, לָאָרֶץ. וּכְשֶׁאָדָם עוֹבֵר עֲבֵרָה, חַס וְשָׁלוֹם, אֲזַי יוֹרֵד, חַס וְשָׁלוֹם, מִבְּחִינַת רוּחַ הָאָדָם לִבְחִינַת רוּחַ הַבְּהֵמָה. וְהַהֶפְרֵשׁ שֶׁבֵּין אָדָם לִבְהֵמָה הוּא הַדִּבּוּר, כִּי גֶּדֶר הָאָדָם הוּא מְדַבֵּר. (עַיֵּן בְּתַרְגּוּם בְּרֵאשִׁית ב, ז) נִמְצָא, כְּשֶׁאָדָם חוֹטֵא חַס וְשָׁלוֹם, שֶׁאֲזַי הוּא יוֹרֵד לִבְחִינַת רוּחַ הַבְּהֵמָה חַס וְשָׁלוֹם, אֲזַי הוּא בִּבְחִינַת הֶעְדֵּר הַדִּבּוּר כְּמוֹ בְּהֵמָה. וְעַל-כֵּן עָנְשׁוֹ וְתִקּוּנוֹ הוּא עַל-יְדֵי-זֶה בְּעַצְמוֹ, הַיְנוּ עַל-יְדֵי דְּמִימָה וּשְׁתִיקָה, שֶׁצָּרִיךְ לִסְבֹּל צַעַר הַשְּׁתִיקָה וְהַדְּמִימָה, כִּי בַּמֶּה שֶׁפָּגַם יְתַקֵּן, כִּי הוּא פָּגַם בָּזֶה, כִּי עַל-יְדֵי חַטָּאוֹתָיו יָרַד לִבְהֵמִיּוּת שֶׁהוּא הֶעְדֵּר הַדִּבּוּר, עַל-כֵּן צָרִיךְ לְקַבֵּל עָנְשׁוֹ; לִסְבֹּל צַעַר הַשְּׁתִיקָה. וְעַל-יְדֵי-זֶה יְתֻקַּן וְיִצְטָרֵף וִיתַקֵּן מַה שֶּׁפָּגַם. וַאֲזַי כְּשֶׁנִּתְתַּקֵּן עַל-יְדֵי שֶׁמְּקַיֵּם דֹּם לַה' (תְּהִלִּים לז, ז) כַּנַּ\"ל, אֲזַי נַעֲשֶֹה מִזֶּה בְּחִינַת אָדָם כַּנַּ\"ל, וַאֲזַי חוֹזֵר לְמַעֲלָתוֹ לִבְחִינַת אָדָם. וְזֶהוּ תִּקּוּנוֹ, כִּי חוֹזֵר וְעוֹלֶה מִבְּחִינַת בְּהֵמָה לִבְחִינַת אָדָם:",
    " וְזֶהוּ בְּחִינַת הַשְּׁחִיטָה, כִּי הַנֶּפֶשׁ שֶׁלֹּא זָכָה לַעֲשׂוֹת תְּשׁוּבָה בַּחַיִּים, עַד שֶׁהֻכְרַח לְהִתְגַּלְגֵּל בִּבְהֵמָה מַמָּשׁ עַל-יְדֵי שֶׁהִמְשִׁיךְ עָלָיו רוּחַ הַבְּהֵמָה עַל-יְדֵי חַטָּאוֹתָיו כַּנַּ\"ל. וַאֲזַי אוֹי לְאוֹתָהּ בּוּשָׁה, אוֹי לְאוֹתָהּ כְּלִמָּה (ע' ב\"ב דַּף עה) כְּשֶׁנֶּפֶשׁ הָאָדָם הִיא מְגֻלְגֶּלֶת בִּבְהֵמָה, חַס וְשָׁלוֹם, רַחֲמָנָא לִצְלָן, רַחֲמָנָא לִצְלָן, וַאֲזַי תִּקּוּנוֹ הוּא עַל-יְדֵי הַשְּׁחִיטָה, כִּי שְׁפִיכוּת דָּמִים שֶׁל הַשְּׁחִיטָה זֶה בְּחִינַת שְׁפִיכוּת דָּמִים הַנַּ\"ל. וַאֲזַי בְּוַדַּאי הַנֶּפֶשׁ הִיא בִּבְחִינַת דְּמִימָה וּשְׁתִיקָה כַּשֶּה לַטֶּבַח יוּבָל וְגוֹ' (יְשַׁעְיָה נג) וְעַל-יְדֵי הַסַּכִּין שֶׁל שְׁחִיטָה הוּא מַעֲלֶה אֶת הַנֶּפֶשׁ לִבְחִינַת נְקֻדָּה הַתַּחְתּוֹנָה, שֶׁהִיא בְּחִינַת חִירִיק, בְּחִינַת וְהָאָרֶץ הֲדֹם רַגְלָי. (יְשַׁעְיָה סו, א) שֶׁזֶּה נַעֲשֶֹה עַל-יְדֵי בְּחִינַת דֹּם לַה' וְהִתְחוֹלֵל לוֹ, (תְּהִלִּים שָׁם) כִּי הַחַלִּיף הוּא בְּחִינַת חֶרֶב לַה' (יְשַׁעְיָה לד, ו), בְּחִינַת חֶרֶב נוֹקֶמֶת וְכוּ', בְּחִינַת מַלְכוּת שֶׁהִיא בְּחִינַת נְקֻדָּה הַתַּחְתּוֹנָה, בְּחִינַת יְהוֹשֻעַ, בְּחִינַת וְתַּחַת רַגְלָיו כְּמַעֲשֵֹה לִבְנַת הַסַּפִּיר (שְׁמוֹת כד, י), בְּחִינַת לְבָנָה, כִּי כָּל זֶה הִיא בְּחִינַת מַלְכוּת, שֶׁהוּא בְּחִינַת הַסַּכִּין שֶׁל שְׁחִיטָה כַּיָּדוּעַ, וַאֲזַי כְּשֶׁחוֹזֵר וְעוֹלָה הַנֶּפֶשׁ זֶה בְּחִינַת תְּשׁוּבָה כַּנַּ\"ל. וְעַל-יְדֵי הַתְּשׁוּבָה נַעֲשֶֹה נְקֻדָּה עֶלְיוֹנָה וְכוּ'. (כַּמְבֹאָר שָׁם, עַיֵּן שָׁם). וַאֲזַי נַעֲשֶֹה אָדָם וְחוֹזֵר הַנֶּפֶשׁ וְעוֹלָה מִבְּחִינַת בְּהֵמָה לִבְחִינַת אָדָם וְזֶהוּ תִּקּוּנָהּ כַּנַּ\"ל. וְזֶה בְּחִינַת בִּרְכַּת הַשְּׁחִיטָה, כִּי עַתָּה חוֹזֶרֶת הַנֶּפֶשׁ לִבְחִינַת אָדָם, שֶׁהוּא בְּחִינַת דִּבּוּר כַּנַּ\"ל:"
  ],
  "Likutei Halakhot%2C Yoreh Deah%2C Laws of Unfit Animals.": [
    "עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב, עַיֵּן שָׁם:",
    "וְזֶה בְּחִינַת שְׁמוֹנֶה עֶשְֹרֵה טְרֵפוֹת, כִּי הֵם בְּחִינַת תִּקּוּן הַבְּרִית, שֶׁהוּא בְּחִינַת צַדִּיק חַ\"י עַלְמִין, כִּי טְרֵפָה אֵינָהּ חַיָּה וּמֵחֲמַת זֶה אֲסוּרָה לֶאֱכֹל, כְּמוֹ שֶׁכָּתוּב, \"זֹאת הַחַיָּה אֲשֶׁר תֹּאכְלוּ\", כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה, דְּחַיָּה תֵּיכוֹל, דְּלֹא חַיָּה לָא תֵּיכוֹל. כִּי סִטְרָא דְּמוֹתָא שַׁרְיָא עָלֵהּ שֶׁהוּא בְּחִינַת פְּגַם הַבְּרִית. וְזֶה בְּחִינַת זֹאת הַחַיָּה, 'זֹאת' דַּיְקָא בְּחִינַת שְׁלֵמוּת לְשׁוֹן הַקֹּדֶשׁ, שֶׁהוּא בְּחִינַת זֹאת, כְּמוֹ שֶׁכָּתוּב, \"וְזֹאת אֲשֶׁר דִּבֵּר\" (כְּמוֹ שֶׁאָמַר רַבֵּנוּ שָׁם), דְּהַיְנוּ שֶׁיִּשְֹרָאֵל אֵין רַשָּׁאִין לֶאֱכֹל כִּי אִם זֹאת הַחַיָּה דַּיְקָא, שֶׁהִיא מִסִּטְרָא דְּחַיֵּי, שֶׁהוּא בְּחִינַת זֹאת, בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת תִּקּוּן הַבְּרִית כַּנַּ\"ל. עַל-כֵּן אָסוּר לֶאֱכֹל שְׁמוֹנֶה עֶשְֹרֵה טְרֵפוֹת, כְּדֵי לִזְכּוֹת לִבְחִינַת חַיִּים, בְּחִינַת צַדִּיק חַ\"י עַלְמִין כַּנַּ\"ל. וְזֶה שֶׁכָּתוּב (שְׁמוֹת כב, ל), \"וּבָשָֹר בַּשָּדֶה טְרֵפָה לֹא תֹּאכֵלוּ לַכֶּלֶב תַּשְׁלִכוּן אֹתוֹ\". 'לַכֶּלֶב' דַּיְקָא, כִּי אֵלָיו נִמְסָר בְּחִינַת פְּגַם הַבְּרִית, כְּמוֹ שֶׁכָּתוּב, \"לַעֲלֻקָּה שְׁתֵּי בָנוֹת הַב הַב\", כְּמוֹ שֶׁכָּתַב רַבֵּנוּ בַּמַּאֲמָר הַצִּילָה מֵחֶרֶב נַפְשִׁי מִיַּד כֶּלֶב יְחִידָתִי (בְּסִימָן נ), כִּי כְּשֶׁהַבְּהֵמָה נִשְׁחֶטֶת כָּרָאוּי עַל-יְדֵי בְּחִינַת חֶרֶב הַנַּ\"ל, שֶׁהִיא בְּחִינַת שְׁלֵמוּת לְשׁוֹן הַקֹּדֶשׁ וְהִיא כְּשֵׁרָה בַּבְּדִיקָה, שֶׁאֵין בָּהּ שׁוּם טַרְפוּת, אֲזַי הוּא בִּבְחִינַת קָרְבָּן כַּנַּ\"ל. וַאֲזַי הוּא בִּבְחִינַת אַרְיֵה נָחִית לְמֵיכָל וְאָכֵל קֻרְבָּנָא, אֲבָל כְּשֶׁהַבְּהֵמָה נִטְרֶפֶת וְסִטְרָא דְּמוֹתָא שַׁרְיָא עָלֵיהּ, שֶׁהִיא בְּחִינַת פְּגַם הַבְּרִית, אֲזַי הִיא רְאוּיָה לַכֶּלֶב דַּיְקָא כַּנַּ\"ל. בִּבְחִינַת כַּלְבָּא נָחִית שֶׁהוּא הִפּוּךְ מֵחֶרֶב פִּיפִיּוֹת שֶׁבַּקְּדֻשָּׁה כַּנַּ\"ל, כִּי הוּא בְּחִינַת מָרָה דְּאִית לָהּ תְּרֵי פִּיּוֹת וְכוּ', עַיֵּן שָׁם. וְזֶה שֶׁכָּתוּב אֵצֶל טְרֵפוֹת גַּם כֵּן, \"וְאַנְשֵׁי קֹדֶשׁ תִּהְיוּן לִי וּבָשָֹר בַּשָּדֶה טְרֵפָה וְכוּ'\", כִּי הוּא בְּחִינַת קְדֻשָּׁה, בְּחִינַת שְׁמִירַת הַבְּרִית כַּנַּ\"ל. וְזֶהוּ שֶׁנִּכְלְלוּ כָּל הַטְּרֵפוֹת בַּשֻּׁלְחָן עָרוּךְ בִּשְׁמוֹנֶה מִינֵי טְרֵפוֹת כְּנֶגֶד בְּחִינַת תִּקּוּן הַבְּרִית, שֶׁהוּא בְּחִינַת שְׁמִינִית כַּנַּ\"ל. (בְּהִלְכוֹת שְׁחִיטָה הַנַּ\"ל). וְזֶהוּ שֶׁבִּפְרָטִיּוּת נִמְצָא שִׁבְעִים טְרֵפוֹת, כְּמוֹ שֶׁחִשְּׁבוֹ הָרַמְבַּ\"ם (בְּהִלְכוֹת שְׁחִיטָה י', ט). כְּנֶגֶד שִׁבְעִים אֻמּוֹת, וְצָרִיךְ לִשְׁמֹר מִשִּׁבְעִים טְרֵפוֹת כְּדֵי לְהִנָּצֵל מֵרַע הַכּוֹלֵל שֶׁל שִׁבְעִים אֻמּוֹת הַנַּ\"ל:"
  ],
  "Likutei Halakhot%2C Yoreh Deah%2C Laws of Priestly Gifts.": [
    "עַל-פִּי הַתּוֹרָה \"וַיְהִי הֵם מְרִיקִים שַֹקֵּיהֶם\" בְּסִימָן יז הַנִּזְכָּר לְעֵיל בְּהִלְכוֹת טְרֵפוֹת הֲלָכָה א, עַיֵּן שָׁם:",
    "וּכְדֵי לְתַקֵּן תִּקּוּן הָאֲכִילָה בִּשְׁלֵמוּת שֶׁיִּהְיֶה בְּכַשְׁרוּת גָּמוּר כָּרָאוּי, עַל-כֵּן נוֹתְנִין מַתְּנוֹת כְּהֻנָּה שֶׁזֶּה בְּחִינַת צְדָקָה, שֶׁעַל יָדָהּ הִיא תִּקּוּן הָאֲכִילָה (כְּמוֹ שֶׁמְּבֹאָר שָׁם), גַּם צְדָקָה הִיא שְׁלֵמוּת הַדַּעַת וְתִקּוּן הַבְּרִית, בְּחִינַת צְדָקָה תַּצִּיל מִמָּוֶת כַּנַּ\"ל, וְעַל-כֵּן נוֹתְנִין הַצְּדָקָה, דְהַיְנוּ הַמַּתָּנוֹת לַכֹּהֵן, כִּי הַכֹּהֵן הוּא בְּחִינַת תִּקּוּן הַבְּרִית (כַּמּוּבָא לְעֵיל) וְעַל-כֵּן עַל-יְדֵי הַמַּתָּנוֹת שֶׁנּוֹתְנִין, נִתְתַקֶּנֶת וְנִתְכַּשֶּׁרֶת הַבְּהֵמָה שֶׁתִּקּוּנָהּ תָּלוּי בְּתִקּוּן הַבְּרִית כַּנִּזְכָּר לְעֵיל. (בְּהִלְכוֹת שְׁחִיטָה, הֲלָכָה א). וְכֵן אָמְרוּ רַבּוֹתֵינוּ זִכְרוֹנָם לִבְרָכָה, שֶׁהַזְּרוֹעַ וְהַלְּחָיַיִם וְהַקֵּבָה זָכוּ הַכֹּהֲנִים עַל-יְדֵי פִּינְחָס שֶׁקִּנֵּא קִנְאַת ה' צְבָאוֹת בִּשְׁבִיל תִּקּוּן הַבְּרִית כַּמּוּבָא, שֶׁהַזְּרוֹעַ כְּנֶגֶד, וַיִּקַּח רֹמַח בְּיָדוֹ וְכוּ', עַיֵּן שָׁם. נִמְצָא, שֶׁהַמַּתָּנוֹת הֵם בְּחִינַת תִּקּוּן הַבְּרִית, שֶׁעַל-יְדֵי-זֶה נִתְתַּקֶּנֶת הַבְּהֵמָה כַּנַּ\"ל. וְעַל-כֵּן אֵין נוֹהֲגִין הַמַּתָּנוֹת כִּי אִם בִּבְהֵמָה, כִּי בַּבְּהֵמוֹת מִתְגַּבֵּר בְּיוֹתֵר רוּחַ הַבְּהֵמִיּוּת כַּנַּ\"ל, עַל-כֵּן צְרִיכִין לִתֵּן הַמַּתָּנוֹת כְּדֵי לְהַכְנִיעוֹ כַּנַּ\"ל:"
  ],
  "Likutei Halakhot%2C Yoreh Deah%2C Laws of a Limb from a Live Animal.": [
    "עַל-פִּי הַתּוֹרָה \"דִּרְשׁוּ ה' וְעֻזּוֹ\". בְּסִימָן לז הַנִּזְכָּר לְעֵיל בְּהִלְכוֹת שְׁחִיטָה:",
    "וְזֶה בְּחִינַת אִסּוּר אֵבֶר מִן הַחַי, כִּי אֵין שְׁחִיטָה אֶלָּא מִן הַצַּוָּאר, כִּי הַשְּׁחִיטָה הִיא לְהַכְנִיעַ כֹּחַ הַבְּהֵמִיּוּת וּלְהַעֲלוֹת הַנֶּפֶשׁ מֵחַי לִמְדַבֵּר כַּנַּ\"ל. וְעַל-כֵּן צָרִיךְ לִשְׁחֹט מִן הַצַּוָּאר דַּיְקָא, דְּהַיְנוּ הַקָּנֶה וְהַוֵּשֶׁט וְהַוְּרִידִין שֶׁהֵם סְמוּכִים לִכְלֵי הַדִּבּוּר. וְעַל-כֵּן תִּקּוּן הַשְּׁחִיטָה עַל יָדָם דַּוְקָא, כִּי דֶּרֶךְ שָׁם יוֹצְאִים הַנְּפָשׁוֹת בִּבְחִינַת נַפְשִׁי יָצְאָה בְדַבְּרוֹ. וְעַל-כֵּן לְשָׁם מִתְכַּנְּסִים כָּל הַדָּמִים בִּשְׁעַת הַשְּׁחִיטָה, כִּי שָׁם מְקוֹמָם לָצֵאת דֶּרֶךְ שָׁם, כִּי הַדָּם הוּא הַנֶּפֶשׁ וִיצִיאַת וַעֲלִיַּת הַנְּפָשׁוֹת הוּא דֶּרֶךְ שָׁם כַּנַּ\"ל. וְעַל-כֵּן מֵחֲמַת שֶׁשָּׁם עִקַּר הַנֶּפֶשׁ, וְעַל-כֵּן שָׁם תָּלוּי הַחַיּוּת וּמֵחֲמַת זֶה נֶאֱחָזִים שָׁם בְּיוֹתֵר הַקְּלִפּוֹת, כִּי קָנֶה וְוֵשֶׁט וּוְרִידִין הֵם בְּחִינַת שְׁלֹשֶׁת שָֹרֵי פַּרְעֹה שֶׁהֵם עוֹמְדִים שָׁם לִנֹּק מֵהַדִּבּוּר וְהַנֶּפֶשׁ שֶׁיּוֹצֵא דֶּרֶךְ שָׁם תָּמִיד, בִּבְחִינַת נַפְשִׁי יָצְאָה כוּ' וְכַנַּ\"ל. וּבִפְרָט בִּבְהֵמָה שֶׁהַנְּפָשׁוֹת שֶׁיֵּשׁ שָׁם הֵם בְּחִינַת נַפְשׁוֹת הָעֲשׁוּקִים שֶׁיָּרְדוּ וְנָפְלוּ מִמַּדְרֵגָתָם, מִמְּדַבֵּר לְחַי וְנִטַּל מֵהֶם הַדִּבּוּר, כִּי הַבְּהֵמָה אֵין לָהּ כֹּחַ הַדִּבּוּר. וְעַל-כֵּן בִּבְהֵמָה הַשְּׁלֹשֶׁת שָֹרֵי פַּרְעֹה, שֶׁהֵם הַשָּׁלֹשׁ קְלִפּוֹת הַנַּ\"ל, הֵם שָׁם בְּתֹקֶף וְהִתְגַּבְּרוּת יוֹתֵר. כִּי בְּחִינַת הַדִּבּוּר, בְּחִינַת הַנְּפָשׁוֹת כָּבוּשׁ אֶצְלָם, כִּי שָׁם מִתְגַּבֵּר רוּחַ הַבְּהֵמִיּוּת שֶׁהוּא בְּחִינַת הַקְלִפּוֹת הַנַּ\"ל וְכוֹבְשִׁים אֶת הַנֶּפֶשׁ שֶׁהוּא בְּחִינַת הַדִּבּוּר אֲלֵיהֶם עַד שֶׁיּוֹרֵד הַנֶּפֶשׁ מִמַּדְרֵגָתוֹ לְגַמְרֵי, מִמְּדַבֵּר לְחַי כַּנַּ\"ל. וְעַל-כֵּן צָרִיךְ לִשְׁחֹט מִן הַצַּוָּאר הַנַּ\"ל, לִשְׁחֹט הַקָּנֶה וְוֵשֶׁט וּוְרִידִין, לְהַכְנִיעַ שְׁלֹשֶׁת שָֹרֵי פַּרְעֹה. וַאֲזַי לְשָׁם מִתְכַּנְּסִים וְיוֹצְאִים כָּל הַדָּמִים, שֶׁהֵם הַנְּפָשׁוֹת, וְיוֹצְאִים וְעוֹלִים מֵחַי לִמְדַבֵּר עַל-יְדֵי הַבְּרָכָה וְהַסַּכִּין שֶׁל שְׁחִיטָה שֶׁהוּא בְּחִינַת דִּבּוּר הַקָּדוֹשׁ שֶׁל שְׁלֵמוּת לְשׁוֹן הַקֹּדֶשׁ כַּנַּ\"ל. וְעַל-כֵּן כָּל זְמַן שֶׁלֹּא שָׁחַט הַבְּהֵמָה מִן הַצַּוָּאר אֲפִלּוּ אִם יַחֲתֹךְ אֵיבָר מִמֶּנָּה בְּסַכִּין, אֵין כֹּחַ הַבְּהֵמִיּוּת נִכְנָע וְאֵין הַנֶּפֶשׁ יוֹצְאָה דֶּרֶךְ שָׁם, כִּי יְצִיאַת הַנֶּפֶשׁ הוּא רַק דֶּרֶךְ הַשְּׁלֹשָׁה הַנַּ\"ל בִּבְחִינַת נַפְשִׁי יָצְאָה וְכוּ'. וְשָׁם הוּא הַכְנָעַת הַקְּלִפּוֹת, כִּי שָׁם אֲחִיזָתָם בִּמְקוֹם עִקַּר הַחַיּוּת שֶׁל הַנֶּפֶשׁ כַּנַּ\"ל. וְעַל-כֵּן כְּשֶׁיֹּאכַל חַס וְשָׁלוֹם, אֵיבָר מִן הַחַי הוּא אוֹכֵל הַנֶּפֶשׁ עִם הַבָּשָֹר כִּי עֲדַיִן נִשְׁאָר בּוֹ נַפְשׁוֹ וְחַיּוּתוֹ. כִּי כָּל אֵבָר מוֹשֵׁךְ לְעַצְמוֹ חַיּוּת וְאֵין הַחַיּוּת וְהַנְּפָשׁוֹת יוֹצְאִים מִן הָאֵיבָרִים רַק דֶּרֶךְ בֵּית הַשְּׁחִיטָה כַּנַּ\"ל, כִּי דֶּרֶךְ שָׁם מִתְאַוֵּית הַנֶּפֶשׁ לָצֵאת, כִּי שָׁם נִתְתַּקֶּנֶת וְעוֹלָה מֵחַי לִמְדַבֵּר כַּנַּ\"ל, אֲבָל כְּשֶׁחוֹתֵךְ אֵיבָר מִמֶּנָּה בְּמָקוֹם אַחֵר, אֲזַי, אַדְּרַבָּא, הָאֵיבָר מוֹשֵׁךְ לְעַצְמוֹ חַיּוּת, וְהַחַיּוּת שֶׁהוּא הַנֶּפֶשׁ נִשְׁאָר בּוֹ וְאֵינָהּ יוֹצְאָה מִמֶּנָּה. וְעַל-כֵּן אָסְרָה הַתּוֹרָה, כְּמוֹ שֶׁכָּתוּב, \"וְלֹא תֹאכַל הַנֶּפֶשׁ עִם הַבָּשָֹר\", כִּי אֵין הַבָּשָֹר נִכְשָׁר וְנִתָּר בַּאֲכִילָה רַק אַחַר יְצִיאַת הַנֶּפֶשׁ מִמֶּנָּה, אֲבָל הַנֶּפֶשׁ בְּעַצְמָהּ אָסוּר לְכַלּוֹתָהּ וּלְאָכְלָהּ. נִמְצָא, כְּשֶׁיֹּאכַל חַס וְשָׁלוֹם, אֵיבָר מִן הַחַי, הוּא רוֹצֵחַ מַמָּשׁ, כִּי הוֹרֵג אֶת הַנֶּפֶשׁ כַּנַּ\"ל. וְזֶה שֶׁסָּמְכָה הַתּוֹרָה אִסּוּר אֵיבָר מִן הַחַי לְאִסּוּר רְצִיחָה בְּפָרָשַׁת נֹחַ, כְּמוֹ שֶׁכָּתוּב, \"אַךְ בָּשָֹר בְּנַפְשׁוֹ דָּמוֹ לֹא תֹאכֵלוּ וְאַךְ אֶת דִּמְכֶם וְכוּ', שׁוֹפֵךְ דַּם הָאָדָם וְכוּ'\" כִּי הֵם שָׁוִים מַמָּשׁ כַּנַּ\"ל. וְעַל-כֵּן אֲפִלּוּ בֶּן נֹחַ מֻזְהָר עַל אֵיבָר מִן הַחַי, כִּי עִקַּר מִצְווֹת בְּנֵי נֹחַ הֵם מִצְווֹת שֶׁבֵּין אָדָם לַחֲבֵרוֹ. וְעַל-כֵּן אַף שֶׁהֵם רְחוֹקִים מִן הַקְּדֻשָּׁה וְלֹא נִתַּן לָהֶם הַמִּצְווֹת שֶׁל יִשְֹרָאֵל, אַף-עַל-פִּי-כֵן נָתְנָה לָהֶם הַתּוֹרָה שֶׁבַע מִצְווֹת בִּשְׁבִיל קִיּוּם הָעוֹלָם, כְּדֵי שֶׁלֹּא יַחֲרִיבוּ אֶת הָעוֹלָם. וְעַל-כֵּן נֶאֱסַר לָהֶם גַּם אֵיבָר מִן הַחַי, כִּי הִיא רְצִיחָה מַמָּשׁ כַּנַּ\"ל. וְעַל-כֵּן בְּוַדַּאי רָאוּי שֶׁיֵּאָסֵר לָהֶם בִּשְׁבִיל קִיּוּם הָעוֹלָם:"
  ],
  "Likutei Halakhot%2C Yoreh Deah%2C Laws of Meat that was Unobserved.": [
    "א נִכְלָל בְּהִלְכוֹת אֵבֶר מִן הַחַי הֲלָכָה ג:"
  ],
  "Likutei Halakhot%2C Yoreh Deah%2C Laws of Fat and Blood.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב וְעַל-פִּי הַתּוֹרָה 'וַיְהִי הֵם מְרִיקִים' בְּסִימָן יז הַנִּזְכָּר לְעֵיל בְּהִלְכוֹת טְרֵפוֹת הֲלָכָה א:",
    "וְזֶהוּ בְּחִינַת אִסּוּר חֵלֶב, כִּי עִקַּר הַחֵלֶב הוּא חֵלֶב שֶׁעַל הַכְּסָלִים שֶׁהֵם הַכְּלָיוֹת. עַל-פִּי מַה שֶּׁאָמַר אֲדוֹנֵנוּ, מוֹרֵנוּ וְרַבֵּנוּ, נֵרוֹ יָאִיר, שֶׁיֵּשׁ עֵצוֹת דִּקְדֻשָּׁה בְּחִינַת תַּרְיַ\"ג עֲטִין דְּאוֹרָיְתָא, שֶׁהֵם בְּחִינַת שְׁמִירַת הַבְּרִית, כִּי כְּלָיוֹת יוֹעֲצוֹת, וְהַכְּלָיוֹת הֵם כְּלֵי הַהוֹלָדָה, שֶׁהֵם מְקַבְּלִים הַטִּפָּה מִן הַמֹּחַ וְנִתְבַּשְּׁלָה בְּתוֹךְ הַכְּלָיוֹת, דְּהַיְנוּ שֶׁהֵם מְקַבְּלִים הַשֵּכֶל מִן הַמֹּחַ וּמוֹלִידִים וְחוֹשְׁבִים הָעֵצָה בְּהַכְּלָיוֹת. וְעַל-כֵּן עֵצוֹת דִּקְדֻשָּׁה הֵם בִּבְחִינַת שְׁמִירַת הַבְּרִית, בְּחִינַת זֶרַע אֱמֶת. וּכְנֶגְדָּם יֵשׁ עֲצַת הַנָּחָשׁ שֶׁהֵם הַהֵפֶךְ מִזֶּה. בְּחִינַת פְּגַם הַבְּרִית נִאוּף, בְּחִינַת נָחָשׁ שֶׁבָּא עַל חַוָּה וְהִטִּיל בָּהּ זֻהֲמָא, עַל-יְדֵי שֶׁקִּבְּלָה עֲצָתוֹ. (עַיֵּן שָׁם הֵיטֵב בַּמַּאֲמָר וְאֵלֶּה הַמִּשְׁפָּטִים, הַמְדַבֵּר מֵאֱמוּנָה בְּסִימָן ז):"
  ],
  "Likutei Halakhot%2C Yoreh Deah%2C Laws of Blood.": [
    "וּבוֹ יִתְבָּאֵר עִנְיַן פֶּסַח וּסְפִירַת הָעֹמֶר:",
    "עַל-פִּי הַמַּאֲמָר 'אִית לָן בֵּירָא בְּדַבְּרָא' וְכוּ', עַיֵּן שָׁם כָּל הַמַּאֲמָר סִימָן לא:",
    " וְהַכְּלָל, כִּי הַכִּסּוּפִין וְהַהִשְׁתּוֹקְקוּת דִּקְדֻשָּׁה הֵם יְקָרִים מְאֹד מְאֹד, כִּי עַל-יְדֵי הַכִּסּוּפִין שֶׁמִּשְׁתּוֹקֵק וְכוֹסֵף לְדָבָר שֶׁבִּקְדֻשָּׁה, לְהִתְקָרֵב לַה' יִתְבָּרַךְ בֶּאֱמֶת, עַל-יְדֵי-זֶה נַעֲשִֹין נְפָשׁוֹת. וְעַיֵּן עוֹד מֵעִנְיַן כִּסּוּפִין (בְּדַף מד) מַאֲמָר הַמַּתְחִיל, זִוּוּגָן וְהִצְטָרְפוּתָן שֶׁל אוֹתִיּוֹת וְכוּ', עַיֵּן שָׁם. כִּי שָׁם מְדַבֵּר גַּם כֵּן מֵעִנְיָן זֶה, אַךְ לֹא דַּי לָאָדָם בְּהִשְׁתּוֹקְקוּת לְבַד, רַק הוּא צָרִיךְ לְהוֹצִיא בִּשְֹפָתָיו הַהִשְׁתּוֹקְקוּת וְהַכִּסּוּפִין וַאֲזַי יוֹצֵא הַנֶּפֶשׁ מִכֹּחַ אֶל הַפֹּעַל. וְעַל-יְדֵי-זֶה נַעֲשִֹין נְקֻדּוֹת לְאוֹתִיּוֹת הַתּוֹרָה וְנִצְטַיְּרִין לְטוֹב, כִּי אוֹתִיּוֹת בְּלֹא נְקֻדּוֹת הֵם כְּגֹלֶם, כְּגוּף בְּלֹא נֶפֶשׁ. וְעַל-יְדֵי הַכִּסּוּפִין נַעֲשִֹין נְפָשׁוֹת שֶׁהֵם בְּחִינַת נְקֻדּוֹת. וְעַל-יְדֵי-זֶה נִצְטָרְפִין וְנִזְדַּוְּגִין וְנִצְטַיְּרִין אוֹתִיּוֹת הַתּוֹרָה לַעֲשׂוֹת פְּעֻלָּתָם כְּפִי הַכִּסּוּפִין וְכוּ'. וְזֶהוּ, \"תּוֹרֵי זָהָב נַעֲשֶֹה לָךְ עִם נְקֻדּוֹת הַכָּסֶף וְכוּ'\" (שִׁיר הַשִּׁירִים א, יא). וְזֶה בְּחִינַת גִּלְגּוּלֵי הַנְּפָשׁוֹת, כִּי עִקַּר הַדִּבּוּר הוּא שֶׁכְּלֵי הַדִּבּוּר מַכִּין בָּאֲוִיר, וַאֲוִיר הַזֶּה פּוֹגֵעַ בָּאֲוִיר הַסָּמוּךְ לוֹ, וְהַסָּמוּךְ בַּסָּמוּךְ עַד שֶׁמַּגִּיעַ לַחֲבֵרוֹ וְכוּ'. וְאֵלּוּ הַכִּסּוּפִין וְהַהִשְׁתּוֹקְקוּת דִּקְדֻשָּׁה הֵם בְּחִינַת אַהֲבָה וָחֶסֶד שֶׁזּוֹכִין עַל-יְדֵי שְׁמִירַת הַבְּרִית, (כַּמְבֹאָר שָׁם). וְעַל-יְדֵי שְׁמִירַת הַבְּרִית הָאֱמוּנָה בִּשְלֵמוּת, וְהָאֱמוּנָה הִיא שְׁלֵמוּת כָּל הַדְּבָרִים, שְׁלֵמוּת הַצְּדָקָה שֶׁמַּנְהֶגֶת כָּל גַּלְגַּלֵּי הָרָקִיעַ וְכוּ'. וְעַל-יְדֵי-זֶה הוּא תִּקּוּן כָּל הַדְּרָכִים, כִּי כָּל הַיִּסּוּרִים שֶׁיֵּשׁ לָאָדָם בַּדְּרָכִים, הַכֹּל מֵחֲמַת פְּגַם הִלּוּךְ גַּלְגַּלֵּי הָרָקִיעַ שֶׁבָּא עַל-יְדֵי פְּגַם הָאֱמוּנָה וְהַצְּדָקָה, שֶׁכָּל זֶה תָּלוּי בְּתִקּוּן הַבְּרִית וְכוּ'. וְזֶה בְּחִינַת שֶׁמֶשׁ בְּשַׁבָּת צְדָקָה לַעֲנִיִּים, כִּי שַׁבָּת הִיא בְּחִינַת אֱמוּנָה וְכוּ'. וּמִי שֶׁהוּא בַּעַל נֶפֶשׁ, דְּהַיְנוּ דַּרְגֵּיהּ דְּאַבְרָהָם, שֶׁזָּכָה לַחֶסֶד הַזֶּה, לִבְחִינַת אַהֲבָה וְהִשְׁתּוֹקְקוּת וְכִסּוּפִין דִּקְדֻשָּׁה וְעַל-יְדֵי-זֶה עָשָֹה נְפָשׁוֹת. וּמִי שֶׁהוּא בִּבְחִינָה זוֹ, אֲזַי כָּל אֲכִילוֹתָיו וּסְעֻדּוֹתָיו הוּא בִּבְחִינַת לֶחֶם הַפָּנִים, וַאֲזַי כָּל הַכּוֹכָבִים וּמַזָּלוֹת וְכָל הָעַכּוּ\"ם שֶׁהֵם תַּחְתֵּיהֶם, כֻּלָּם טוֹרְחִים בִּשְׁבִיל פַּרְנָסָתוֹ בִּבְחִינַת שֵׁב לִימִינִי עַד אָשִׁית אוֹיְבֶיךָ הֲדוֹם לְרַגְלֶיךָ וְכוּ'. (עַיֵּן שָׁם כָּל זֶה הֵיטֵב הֵיטֵב):",
    "וְזֶה בְּחִינַת פֶּסַח שֶׁהוּא בְּחִינַת חֶסֶד, בְּחִינַת אַבְרָהָם כַּמּוּבָא, הַיְנוּ בְּחִינַת אַהֲבָה וְהִשְׁתּוֹקְקוֹת וְכִסּוּפִין דִּקְדֻשָּׁה, כִּי פֶּסַח הוּא תְּחִלַּת הִתְקָרְבוּת יִשְֹרָאֵל לַאֲבִיהֶם שֶׁבַּשָּׁמַיִם, כִּי אָז הוּא עֲדַיִן קֹדֶם מַתַּן תּוֹרָה. וּבִתְחִלַּת הַהִתְקָרְבוּת אֲזַי הָעִקָּר הוּא רַק הַהִשְׁתּוֹקְקוּת וְהַכִּסּוּפִין דִּקְדֻשָּׁה, כִּי עֲדַיִן אֵין יוֹדְעִין כְּלָל מַה לַּעֲשׂוֹת, כִּי עֲדַיִן לֹא קִבְּלוּ אֶת הַתּוֹרָה וַאֲזַי הָעִקָּר הוּא רַק הַהִשְׁתּוֹקְקוּת וְהַכִּסּוּפִין דִּקְדֻשָּׁה, וְעַל-יְדֵי אֵלּוּ הַהִשְׁתּוֹקְקוּת וְהַכִּסּוּפִין דִּקְדֻשָּׁה שֶׁזֶּהוּ בְּחִינַת חֶסֶד, בְּחִינַת אַבְרָהָם, בְּחִינַת פֶּסַח, עַל-יְדֵי-זֶה נַעֲשִֹין נְקֻדּוֹת הַכָּסֶף, וְעַל-יְדֵי-זֶה מְצַיְּרִין אוֹתִיּוֹת הַתּוֹרָה לְטוֹב. וְעַל-כֵּן עַל-יְדֵי-זֶה זוֹכִין אַחַר כָּךְ לְקַבָּלַת הַתּוֹרָה בְּשָׁבוּעוֹת, כִּי אִי אֶפְשָׁר לְקַבֵּל אֶת הַתּוֹרָה כִּי אִם כְּשֶׁמְּצַיְּרִין תְּחִלָּה אֶת אוֹתִיּוֹת הַתּוֹרָה לְטוֹב עַל-יְדֵי הַכִּסּוּפִין דִּקְדֻשָּׁה, כִּי מִקֹּדֶם אוֹתִיּוֹת הַתּוֹרָה הֵם כְּגֹלֶם וְאֵין לָהֶם שׁוּם צִיּוּר, רַק עַל-יְדֵי הַכִּסּוּפִין דִּקְדֻשָּׁה, עַל-יְדֵי-זֶה נִזְדַּוְּגִין וְנִצְטַיְּרִין וְנִצְטָרְפִין אוֹתִיּוֹת הַתּוֹרָה וַאֲזַי יְכוֹלִין לְקַבֵּל אֶת הַתּוֹרָה. וּבִשְׁבִיל זֶה לֹא נִתְּנָה הַתּוֹרָה עֶשְֹרִים וְשִׁשָּׁה דּוֹרוֹת עַד שֶׁבָּא מֹשֶׁה רַבֵּנוּ עִם דּוֹרוֹ וְקִבְּלוּ אֶת הַתּוֹרָה, כִּי לֹא הָיָה אֶפְשָׁר לְקַבֵּל אֶת הַתּוֹרָה עַד שֶׁנִּצְטַיְּרוּ וְנִצְטָרְפוּ תְּחִלָּה אוֹתִיּוֹת הַתּוֹרָה עַל-יְדֵי הַכִּסּוּפִין דִּקְדֻשָּׁה, וְכָל הַצַּדִּיקִים הַקַּדְמוֹנִים שֶׁהָיוּ קֹדֶם מַתַּן תּוֹרָה כֻּלָּם עָסְקוּ בָּזֶה, שֶׁהָיָה לָהֶם הִשְׁתּוֹקְקוּת וְכִסּוּפִין דִּקְדֻשָּׁה לַה' יִתְבָּרַךְ שֶׁזֶּה הָיָה עִקַּר עֲבוֹדָתָם. וְזֶה בְּחִינַת כ\"ו כִּי לְעוֹלָם חַסְדּוֹ, הַנֶּאֱמַר עַל עֶשְֹרִים וְשִׁשָּׁה דּוֹרוֹת שֶׁקֹּדֶם מַתַּן תּוֹרָה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, הַיְנוּ כִּי אָז הָיָה מִתְקַיֵּם הָעוֹלָם רַק בְּחַסְדּוֹ לְבַד. שֶׁזֶּהוּ בְּחִינַת אַהֲבָה וְהִשְׁתּוֹקְקוּת וְכִסּוּפִין דִּקְדֻשָּׁה שֶׁהָיָה אָז לְהַצַּדִּיקִים שֶׁבְּכָל דּוֹר. וְעַל-כֵּן עִקַּר הַתְחָלַת הִתְגַּלּוּת הַתּוֹרָה הִתְחִיל מֵאַבְרָהָם אָבִינוּ, עָלָיו הַשָּׁלוֹם, שֶׁהָיָה רֹאשׁ לַמַּאֲמִינִים וְרֹאשׁ לַנִּמּוֹלִים, וְהוּא הִתְחִיל לְגַלּוֹת אֱלֹקוּתוֹ בָּעוֹלָם. וְהוּא קִיֵּם אֶת כָּל הַתּוֹרָה עַד שֶׁלֹּא נִתְּנָה, כִּי אַבְרָהָם הָיָה מִדָּתוֹ חֶסֶד, הַיְנוּ בְּחִינַת אַהֲבָה וְהִשְׁתּוֹקְקוּת וְכִסּוּפִין דִּקְדֻשָּׁה, וְעַל-כֵּן עַל יָדוֹ עִקַּר הַתְחָלַת הִתְגַּלּוּת הַתּוֹרָה, כִּי עִקַּר הִתְגַּלּוּת הַתּוֹרָה הוּא עַל-יְדֵי הַהִשְׁתּוֹקְקוּת וְהַכִּסּוּפִין דִּקְדֻשָּׁה, שֶׁעַל-יְדֵי-זֶה נִצְטַיְּרִין אוֹתִיּוֹת הַתּוֹרָה לְטוֹב וְכוּ' כַּנַּ\"ל. וְעַל-יְדֵי אַבְרָהָם אָבִינוּ הָיָה עִקַּר הַהַתְחָלָה שֶׁהִתְחִילוּ אוֹתִיּוֹת הַתּוֹרָה לְהִצְטַיֵּר לְטוֹב. וְכֵן שְׁאָר הָאָבוֹת וְהַשְּׁבָטִים כֻּלָּם הָיוּ מְצַיְּרִים וּמְצָרְפִים אוֹתִיּוֹת הַתּוֹרָה לְטוֹב עַל-יְדֵי כִּסּוּפִין דִּקְדֻשָּׁה שֶׁלָּהֶם. עַד שֶׁבָּא מֹשֶׁה רַבֵּנוּ, שֶׁהָיָה כֻּלּוֹ טוֹב, עִם דּוֹרוֹ שֶׁהָיוּ כֻּלָּם צַדִּיקִים, עַד שֶׁעַל-יְדֵי הִשְׁתּוֹקְקוּת וְכִסּוּפִין דִּקְדֻשָּׁה שֶׁלָּהֶם נִשְׁלָם כָּל הַתּוֹרָה כֻּלָּהּ, כִּי הֵם זָכוּ לְצַיֵּר וּלְצָרֵף כָּל אוֹתִיּוֹת הַתּוֹרָה לְטוֹב. וְעַל-יְדֵי-זֶה זָכוּ הֵם לְקַבֵּל אֶת הַתּוֹרָה, כִּי אִי אֶפְשָׁר לְקַבֵּל אֶת הַתּוֹרָה כִּי אִם עַל-יְדֵי הִשְׁתּוֹקְקוּת וְכִסּוּפִין דִּקְדֻשָּׁה, שֶׁעַל-יְדֵי-זֶה בּוֹנִים וּמְצָרְפִים וּמְצַיְּרִים אוֹתִיּוֹת הַתּוֹרָה לְטוֹב, וַאֲזַי יֵשׁ לְהָאוֹתִיּוֹת חַיּוּת וְאָז יְכוֹלִים לְקַבְּלָהּ. וְזֶה בְּחִינַת פֶּסַח שֶׁהוּא קֹדֶם שָׁבוּעוֹת שֶׁהוּא מַתַּן תּוֹרָה, כִּי מִקֹּדֶם צְרִיכִין לִבְחִינַת חֶסֶד שֶׁהוּא בְּחִינַת פֶּסַח, דְּהַיְנוּ אַהֲבָה וְהִשְׁתּוֹקְקוּת וְכִסּוּפִין דִּקְדֻשָּׁה שֶׁזֶּהוּ בְּחִינַת חֶסֶד לְאַבְרָהָם כַּנַּ\"ל, כְּדֵי לְצַיֵּר אוֹתִיּוֹת הַתּוֹרָה לְטוֹב. וְעַל-יְדֵי-זֶה דַּיְקָא יְכוֹלִין לְקַבֵּל אֶת הַתּוֹרָה כַּנַּ\"ל:"
  ],
  "Likutei Halakhot%2C Yoreh Deah%2C Laws of Salting.": [
    "עַל-פִּי הַתּוֹרָה 'תְּפִלָּה לַחֲבַקּוּק' סִימָן יט הַנַּ\"ל בְּהִלְכוֹת טְרֵפוֹת הֲלָכָה א:",
    "וְזֶהוּ עִנְיַן מְלִיחָה, כְּמוֹ שֶׁאָמַר רַבֵּנוּ, נֵרוֹ יָאִיר, בַּבֵּאוּר בְּסִימָן כג; שֶׁהַמֶּלַח הוּא בְּחִינַת בְּרִית מֶלַח עוֹלָם, שֶׁהוּא מַמְתִּיק מְרִירוּתָא דְּעָלְמָא. וְעַל יָדוֹ נִפְלָט הַדָּמִים רָעִים שֶׁהֵם בִּבְחִינַת פְּגַם הַבְּרִית, כַּנִּזְכָּר לְעֵיל בְּהִלְכוֹת חֵלֶב וָדָם הֲלָכָה ה. וְזֶהוּ בְּחִינַת הַהֲדָחָה בְּמַיִם, לְהַכְשִׁיר הַבָּשָֹר עַל-יְדֵי שֶׁמַּכְנִיסִין וְשׁוֹרִין אוֹתוֹ בְּתוֹךְ הַמַּיִם, כִּי הַמַּיִם מְטַהֲרִין אוֹתוֹ מִכָּל הַטֻּמְאוֹת, בִּפְרָט מִפְּגַם הַבְּרִית בִּבְחִינַת מִקְוֵה מַיִם. כִּי הַמִּקְוֶה הוּא תִּקּוּן גָּדוֹל מְאֹד לִפְגַם הַבְּרִית. כִּי הַמִּקְוֶה הוּא סוֹד הִתְעַלְּמוּת בְּתוֹךְ הַמַּיִם כַּמּוּבָא שֶׁזֶּה בְּחִינַת תִּקּוּן הַבְּרִית בִּבְחִינַת זַרְעוֹ שֶׁל יוֹסֵף, שֶׁהֵם בִּבְחִינַת דָּגִים שֶׁבַּיָּם שֶׁהַמַּיִם מְכַסֶּה עֲלֵיהֶם וְאֵין עַיִן הָרָע שֶׁל שִׁבְעִים אֻמּוֹת שׁוֹלֵט בָּהֶם כַּנַּ\"ל. (בְּהִלְכוֹת בָּשָֹר שֶׁנִּתְעַלֵּם מִן הָעַיִן ב). וְעַל-כֵּן מְתַקְּנִין וּמַכְשִׁירִין הַבָּשָֹר עַל-יְדֵי הַמַּיִם כְּדֵי לְהַעֲבִיר מֵעָלָיו טֻמְאַת הַדָּמִים שֶׁהֵם בְּחִינַת פְּגַם הַבְּרִית, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, מִשׁוּם דָּם בְּעֵין שֶׁעָלָיו, שֶׁהוּא עוֹבֵר וְנוֹפֵל עַל-יְדֵי הַמַּיִם שֶׁהֵם בְּחִינַת תִּקּוּן הַבְּרִית, בִּבְחִינַת דָּגִים שֶׁבַּיָּם כַּנַּ\"ל. וְזֶה בְּחִינַת הֲדָחָה רִאשׁוֹנָה וַהֲדָחָה אַחֲרוֹנָה. כִּי הַנֶּפֶשׁ שֶׁבַּחַי שֶׁנָּפַל מִמַּדְרֵגָתוֹ, מִמְּדַבֵּר לְחַי כַּנַּ\"ל צָרִיךְ כַּמָּה תִּקּוּנִים תִּקּוּן אַחַר תִּקּוּן עַד שֶׁיַּעֲלֶה וְיִתְתַּקֵּן בִּשְׁלֵמוּת לַהֲשִׁיבוֹ לְשָׁרְשׁוֹ בִּבְחִינַת תְּשׁוּבָה, כִּי כָּל תִּקּוּנֵי הַבָּשָֹר שֶׁעוֹשִֹים הֵם בְּחִינַת תִּקּוּנֵי הַתְּשׁוּבָה. כִּי כֵן צְרִיכִין לְתַקֵּן הַנֶּפֶשׁ שֶׁבַּחַי לַהֲשִׁיבוֹ לְשָׁרְשׁוֹ שֶׁזֶּה בְּחִינַת תְּשׁוּבָה. וְעַל-כֵּן מִתְּחִלָּה צָרִיךְ לָהּ שְׁחִיטָה לְהַכְנִיעַ וּלְשַׁבֵּר רַע הַכּוֹלֵל כַּנַּ\"ל, שֶׁזֶּהוּ רֵאשִׁית הַתְּשׁוּבָה לָסוּר מֵרַע הַנַּ\"ל וּלְשָׁבְרוֹ, וְאַחַר כָּךְ לִפְנוֹת וּלְנַקֵּר אֶת כָּל הַחֲלָבִים רָעִים וְכָל הַגִּידִין הַנִּמְצָאִים בְּעֵין, בְּתוֹכוֹ, כְּדֵי שֶׁלֹּא יִהְיֶה 'טוֹבֵל וְשֶׁרֶץ בְּיָדוֹ'. עַל-כֵּן אַחַר שֶׁסָּר מֵרַע הַכּוֹלֵל הַנַּ\"ל שֶׁהוּא עִקַּר הַהַתְחָלָה וְהָרֵאשִׁית אֲזַי צָרִיךְ לָסוּר כָּל הָרָעוֹת מִקִּרְבּוֹ. וְזֶה נַעֲשֶֹה בְּקַל אַחַר הַשְּׁחִיטָה, כִּי עִקַּר הַיְגִיעָה וְהַטִּרְחָא הוּא הַשְּׁחִיטָה שֶׁהוּא הַכְנָעַת הָרַע הַנַּ\"ל. שֶׁצָּרִיךְ אֻמָּן לָזֶה מֻמְחֶה וּמֻחְזָק. וּבְדִיקַת הַסַּכִּין וּשְׁאָר הַזְהָרוֹת הַשְּׁחִיטָה כַּנַּ\"ל. אֲבָל אַחַר כָּךְ נַעֲשֶֹה הַנִּקּוּר בְּנָקֵל; שֶׁמְּנַקְּרִין וּמוֹצִיאִין מִשָּׁם שְׁאָר כָּל הָרָעוֹת הַנִּמְצָאִין שָׁם. וַאֲזַי זוֹכִין לִבְחִינַת מִקְוֵה מַיִם, שֶׁזֶּה בְּחִינַת הֲדָחָה הָרִאשׁוֹנָה וְאַחַר כָּךְ צָרִיךְ לִשְׁהוֹת בְּמִלְחוֹ הַנַּ\"ל. וְאָז הוּא גְּמַר הַתִּקּוּן שֶׁהוּא הֲדָחָה הָאַחֲרוֹנָה, כִּי הַבָּא לִטָּהֵר מְסַיְּעִין לוֹ, שֶׁאוֹמְרִים לוֹ הַמְתֵּן (כְּמוֹ שֶׁמּוּבָא בְּדִבְרֵי רַבֵּנוּ, נֵרוֹ יָאִיר, סִימָן ו), כִּי אִי אֶפְשָׁר לִכָּנֵס בְּפַעַם אֶחָד אֶל הַתְּשׁוּבָה וְצָרִיךְ לְהַמְתִּין וְלִשְׁהוֹת וְלִסְבֹּל שְׁפִיכַת דָּמִים הַרְבֵּה כְּדֵי לְהַכְנִיעַ הַדָּם הָרָע שֶׁבֶּחָלָל הַשְּמָאלִי שֶׁהִתְגַּבֵּר עַל-יְדֵי עֲווֹנוֹתָיו:"
  ],
  "Likutei Halakhot%2C Yoreh Deah%2C Laws of Domesticated and Undomesticated Animals.": [
    "עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב:",
    "וְזֶה בְּחִינַת סִימָנֵי טָהֳרָה שֶׁהֵם, מַעֲלֵה גֵּרָה וּמַפְרִיס פַּרְסָה, כִּי כַּיָּדוּעַ, שֶׁמִּינֵי בְּהֵמוֹת וְחַיּוֹת טְהוֹרוֹת הֵם מִבְּחִינַת נֹגַהּ. וְהַטְּמֵאִים הֵם מִבְּחִינַת עָנָן, סְעָרָה וְכוּ' מִקְּלִפּוֹת הַטְּמֵאוֹת לְגַמְרֵי. שֶׁזֶּה בְּחִינַת לְשׁוֹן תַּרְגּוּם שֶׁהוּא בְּחִינַת נֹגַהּ, בְּחִינַת עֵץ הַדַּעַת טוֹב וָרָע שֶׁמִּשָּׁם מִינִים הַטְּהוֹרִים. וְהַטְּמֵאִים הֵם מִבְּחִינַת לְשׁוֹנוֹת הָעַמִּים, שֶׁהֵם רַע הַכּוֹלֵל, שֶׁהֵם בְּחִינַת הַקְּלִפּוֹת הַנַּ\"ל שֶׁאֵין בָּהֶם טוֹב. וְעַל-כֵּן הַסִּימָנֵי טָהֳרָה הֵם, מַעֲלֵה גֵּרָה וּמַפְרִיס פַּרְסָה, כִּי כְּבָר מְבֹאָר שֶׁהַנְּפָשׁוֹת וְהַחַיּוּת שֶׁבַּבְּהֵמוֹת וּשְׁאָר מִינֵי הַחַי, הֵם נְפָשׁוֹת שֶׁנָּפְלוּ מִגֶּדֶר מְדַבֵּר לְגֶדֶר חַי, וְהֵם שָׁם בִּבְחִינַת נַפְשׁוֹת הָעֲשׁוּקִים, כִּי הֵם עֲשׁוּקִים וְנִגְזָלִים שָׁם, שֶׁנִּלְקַח מֵהֶם הַדִּבּוּר בִּנְפִילָתָם לְשָׁם. וְדֶרֶךְ הַנֶּפֶשׁ הַקְּדוֹשָׁה שֶׁמִּתְרוֹמֶמֶת תָּמִיד לְמַעְלָה, כִּי מִתְאַוֵּת וּמְמַשֶּׁכֶת עַצְמָהּ לְשָׁרְשָׁהּ תָּמִיד. וְזֶה בְּחִינַת מַעֲלֵה גֵּרָה שֶׁבִּבְהֵמָה טְהוֹרָה, שֶׁהַנְּפָשׁוֹת שֶׁבַּדָּבָר הַנֶּאֱכָל שֶׁבָּאוּ עַתָּה וְנָפְלוּ לְתוֹךְ בְּחִינַת הַחַי, אֵינָם יְכוֹלִים לִסְבֹּל לִהְיוֹת שָׁם וְהֵם מִתְרוֹמְמִים וּמְנַשְּאִים עַצְמָם לְמַעְלָה עַד הַפֶּה וְהַצַּוָּאר שֶׁשָּׁם מְקוֹם הַדִּבּוּר שֶׁהוּא מְקוֹם הַנֶּפֶשׁ, בִּבְחִינַת נַפְשִׁי יָצְאָה בְּדַבְּרוֹ, כִּי הַנְּפָשׁוֹת שֶׁבְּכָל מִינֵי הַחַיִּים וְהַמְדַבְּרִים הֵן מִן הַדְּבָרִים הַנֶּאֱכָלִים, כִּי הָאֲכִילָה הִיא עִקַּר הַחַיּוּת וְקִיּוּם הַגּוּף, שֶׁמִּשָּׁם מְקַבֵּל הַגּוּף חַיּוּתוֹ בְּחִינַת נֶפֶשׁ. וּמִזֶה בְּעַצְמוֹ נַעֲשֶֹה הַדִּבּוּר, כִּי הַדִּבּוּר הוּא בְּחִינַת הַנֶּפֶשׁ שֶׁהוּא הַדָּם, כִּי הַדִּבּוּר נַעֲשֶֹה מִן הַדָּמִים שֶׁהֵם בְּחִינַת נְפָשׁוֹת, כְּמוֹ שֶׁפֵּרֵשׁ רַבֵּנוּ נֵרוֹ יָאִיר, וּכְשֶׁאוֹכְלִין אֵיזֶה דָּבָר אֲזַי יוֹצְאִין הַנְּפָשׁוֹת שֶׁבְּהַדָּבָר הַנֶּאֱכָל וְנִתְהַפְּכִין לְמַהוֹת נֶפֶשׁ הָאוֹכֵל, כִּי נַעֲשֶֹה מִן הַמַּאֲכָלִים דָּמִים שֶׁהֵם הַנֶּפֶשׁ שֶׁל הָאוֹכֵל, וְאוֹתָן הַנְּפָשׁוֹת עוֹלִין וְנַעֲשִֹין מֵהֶם דִּבּוּר כַּנַּ\"ל. וְזֶה בְּחִינַת וַאֲכַלְתֶּם אָכוֹל וְשָֹבוֹעַ וְהִלַּלְתֶּם וְכוּ', (יוֹאֵל ב, כו), כִּי הַדִּבּוּר נַעֲשֶֹה מִן הָאֲכִילָה. וְעַל-כֵּן כְּשֶׁבָּא הַנֶּפֶשׁ שֶׁבַּמַּאֲכָל לְתוֹךְ הַחַי אֲזַי אֵינָהּ יְכוֹלָה לָנוּחַ וְלִשְׁקֹט שָׁם, כִּי דַּרְכָּהּ לְהִתְנַשֵּא לְמַעְלָה תָּמִיד, שֶׁיִּהְיֶה נַעֲשֶֹה מִמֶּנָּהּ דִּבּוּר. וְזֶהוּ בְּחִינַת מַעֲלֵה גֵּרָה כַּנַּ\"ל, שֶׁאֵין הַמַּאֲכָל יָכוֹל לְהִתְעַכֵּל שָׁם תֵּכֶף, כִּי הוּא מִתְרוֹמֵם עַצְמוֹ לְמַעְלָה לִמְקוֹם הַדִּבּוּר כַּנַּ\"ל. וְכָל זֶה הוּא בַּמִּינִים הַטְּהוֹרִים שֶׁהֵם בְּחִינַת עֵץ הַדַּעַת טוֹב וָרָע כַּנַּ\"ל, שֶׁאֵין הַנְּפָשׁוֹת נִצּוֹדִים וְנִתְפָּסִים שָׁם תֵּכֶף וְיֵשׁ לָהֶם כֹּחַ לְנַשֵּא עַצְמָם לְמַעְלָה כְּטִבְעָם כַּנַּ\"ל, כִּי מֵחֲמַת שֶׁיֵּשׁ שָׁם טוֹב, עַל-כֵּן אֵין נִלְכָּדִים שָׁם כָּל כָּךְ, עַל-כֵּן יֵשׁ לָהֶם כֹּחַ לְהִתְנַשֵּא לְמַעְלָה לִמְקוֹם הַדִּבּוּר כְּטִבְעָם כַּנַּ\"ל, וְעַל-כֵּן יֵשׁ לָהֶם הֶתֵּר בַּשְּׁחִיטָה, שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל, שֶׁעַל יָדוֹ מַכְנִיעִין הָרַע שֶׁבְּעֵץ הַדַּעַת בִּבְחִינַת תַּרְגּוּם, דְּהַיְנוּ שֶׁמַּכְנִיעִין הָרַע שֶׁבַּבְּהֵמוֹת הַטְּהוֹרוֹת כַּנַּ\"ל, וְאָז מְתַקְּנִין וּמַעֲלִין כָּל הַנְּפָשׁוֹת שֶׁבַּחַי עַל-יְדֵי הַשְּׁחִיטָה שֶׁבַּצַּוָּאר, שֶׁשָּׁם הוּא מְקוֹם עֲלִיַּת הַנְפָשׁוֹת וְהַדִּבּוּרִים כַּנַּ\"ל, אֲבָל מִינִים הַטְּמֵאִים שֶׁיְּנִיקָתָם מִלְּשׁוֹנוֹת הָעַכּוּ\"ם, שֶׁהֵם הֵפֶךְ הַדִּבּוּר הַקָּדוֹשׁ לְגַמְרֵי וְאֵין בָּהֶם טוֹב, עַל-כֵּן הַנְּפָשׁוֹת הַבָּאִים לְשָׁם נִתְפָּסִים שָׁם תֵּכֶף וּמִיָּד וְאֵינָם יְכוֹלִים לָקוּם וּלְהִתְנַשֵּא וְלַעֲלוֹת בִּבְחִינַת נְתָנַנִּי ה' בִּידֵי לֹא אוּכַל קוּם, וְעַל-כֵּן אֵינָם מַעֲלֵי גֵּרָה כַּנַּ\"ל. וְעַל-כֵּן הוּא סִימַן טֻמְאָה בִּבְהֵמָה וְחַיָּה:"
  ],
  "Likutei Halakhot%2C Yoreh Deah%2C Laws of Things that Come from a Live Animal.": [
    " דְּבָרִים הַיּוֹצְאִים מִן הַחַי:",
    "עַל-פִּי הַתּוֹרָה 'תְּפִלָּה לַחֲבַקּוּק' סִימָן יט הַנִּזְכָּר לְעֵיל בְּהִלְכוֹת שְׁחִיטָה:",
    "וְזֶה בְּחִינַת חָלָב וּדְבַשׁ דְּבוֹרִים שֶׁהִתִּירָה הַתּוֹרָה אַף שֶׁיּוֹצְאִים מִן הַחַי, כִּי עִקַּר הַשְּׁחִיטָה הִיא בְּחִינַת תִּקּוּן הַבְּרִית לְהַכְנִיעַ רַע הַכּוֹלֵל עַל-יְדֵי בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל. וְעַל-כֵּן חָלָב שֶׁהוּא בִּבְחִינַת תִּקּוּן הַבְּרִית בִּשְׁלֵמוּת בִּבְחִינַת דָּם נֶעְכָּר וְנַעֲשֶֹה חָלָב, שֶׁזֶהוּ עִקַּר בְּחִינַת תִּקּוּן הַבְּרִית, כְּמוֹ שֶׁמְּבֹאָר בַּמַּאֲמָר הַאי מָאן וְכוּ' (בְּסִימָן כט). וְעַל-כֵּן אֵין הֶחָלָב צְרִיכָה הֶתֵּר שְׁחִיטָה. וְכֵן הַדְּבַשׁ הַיּוֹצֵא מִן הַדְּבוֹרִים הוּא בְּחִינַת הַמְתָּקַת הַדִּבּוּר שֶׁנִּמְתָּק מֵרַע לְטוֹב. בִּבְחִינַת מִי יִתֵּן טָהוֹר מִטָּמֵא, כְּמוֹ הֶחָלָב שֶׁהוּא גַּם כֵּן נִמְתָּק מֵרַע לְטוֹב, כִּי נִתְהַפֵּךְ מִדָּם לְחָלָב כַּנַּ\"ל. וְעַל-כֵּן דְּבַשׁ וְחָלָב הֵם בִּבְחִינַת שְׁלֵמוּת לְשׁוֹן הַקֹּדֶשׁ, שֶׁעִקַּר שְׁלֵמוּתוֹ עַל-יְדֵי הַתַּרְגּוּם דַּוְקָא, דְּהַיְנוּ כִּי עִקַּר הַשְּׁלֵמוּת שֶׁל הַקְּדֻשָּׁה הוּא דַּוְקָא לְהַפֵּךְ וּלְבָרֵר הַטּוֹב מִן הָרַע שֶׁזֶּה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי הַתַּרְגּוּם שֶׁהוּא בְּחִינַת נֹגַהּ, בְּחִינַת עֵץ הַדַּעַת טוֹב וָרָע, דְהַיְנוּ לְהוֹצִיא הַטּוֹב מִן הָרַע דַּוְקָא. וְעַל-יְדֵי-זֶה דַּוְקָא נִשְׁלָם הַלְּשׁוֹן הַקֹּדֶשׁ בִּשְׁלֵמוּת, כִּי זֶה עִקַּר שְׁלֵמוּתוֹ. (כַּמּוּבָא שָׁם בְּדִבְרֵי רַבֵּנוּ, נֵרוֹ יָאִיר). וְזֶה בְּחִינַת דְּבַשׁ וְחָלָב תַּחַת לְשׁוֹנֵךְ, 'תַּחַת לְשׁוֹנֵךְ' דַּיְקָא, כִּי הֵם בְּחִינַת לְשׁוֹן הַקֹּדֶשׁ שֶׁמּוֹצִיאִין וּמְבָרְרִין מִן הָרַע בִּבְחִינַת לְשׁוֹן תַּרְגּוּם כַּנַּ\"ל, שֶׁעִקַּר שֶׁבַח הַלְּשׁוֹן הַקֹּדֶשׁ הוּא עַל-יְדֵי-זֶה כַנַּ\"ל. וְזֶה שֶׁאִיתָא וּמוּבָא בְּדִבְרֵי רַבֵּנוּ, נֵרוֹ יָאִיר, (בְּסִימָן קצט), כִּי \"דְּבַשׁ\" בְּגִמַטְרִיָּא \"אִשָּׁה\", הַיְנוּ בְּחִינַת שְׁלֵמוּת לְשׁוֹן הַקֹּדֶשׁ, שֶׁהוּא בְּחִינַת חַוָּה אִשָּׁה כַּנַּ\"ל:"
  ],
  "Likutei Halakhot%2C Yoreh Deah%2C Laws of Birds.": [
    "סִימָנֵי עוֹף טָהוֹר לֹא נֶאֶמְרוּ בַּתּוֹרָה:",
    "כִּי הָעוֹפוֹת הֵם בִּבְחִינַת תּוֹרָה שֶׁבְּעַל פֶּה, בְּחִינַת מִשְׁנָה, בְּחִינַת מט\"ט (מְטַטְרוֹן), כַּנִּזְכָּר לְעֵיל (בְּהִלְכוֹת בָּשָֹר שֶׁנִּתְעַלֵּם מִן הָעַיִן, הֲלָכָה א). וְעַל-כֵּן לֹא נִכְתְּבוּ סִימָנֵיהֶם בַּתּוֹרָה וְנִמְסְרוּ לַחֲכָמִים בְּעַל פֶּה, אֲבָל בְּהֵמוֹת וְחַיּוֹת שֶׁהֵם לְמַטָּה מִן הָעוֹפוֹת כַּנַּ\"ל, שֶׁשָּׁם הִתְגַּבְּרוּת כֹּחַ הַמְדַמֶּה וְכֹחַ הַבְּהֵמִיּוּת בְּיוֹתֵר. וְעַל-כֵּן אֲחִיזָתָם בִּבְחִינַת תּוֹרָה שֶׁבִּכְתָב, שֶׁהוּא בְּחִינַת כְּתֹב זֹאת זִכָּרוֹן בַּסֵּפֶר, שֶׁשָּׁם אֲחִיזַת הַמְדַמֶּה, כִּי הַזִּכָּרוֹן הוּא בְּחִינַת כֹּחַ הַמְדַמֶּה, כְּמוֹ שֶׁאָמַר רַבֵּנוּ שָׁם (בְּסִימָן יט), עַיֵּן שָׁם. וְעַל-כֵּן נִכְתְּבוּ סִימָנֵיהֶם בַּתּוֹרָה שֶׁבִּכְתָב, כִּי שָׁם אֲחִיזָתָם כַּנַּ\"ל. וְכֵן אִיתָא בַּכְּתָבִים, שֶׁבְּחִינַת תּוֹרָה שֶׁבִּכְתָב יוֹרֶדֶת לְהִתְלַבֵּשׁ יוֹתֵר לְמַטָּה בִּבְחִינַת עֲשִֹיָּה, שֶׁשָּׁם עִקַּר הִתְגַּבְּרוּת כֹּחַ הַמְדַמֶּה, כֹּחַ הַבְּהֵמִיּוּת, שֶׁשָּׁם בְּחִינַת בְּהֵמוֹת וְחַיּוֹת שֶׁמִּתְגַּבֵּר בָּהֶם כֹּחַ הַבְּהֵמִיּוּת יוֹתֵר מִן הָעוֹפוֹת, כִּי הֵם הוֹלְכִים עַל אַרְבַּע, כְּמוֹ שֶׁנִּתְבָּאֵר כָּל זֶה בַּבֵּאוּר לְעֵיל (בְּהִלְכוֹת סִימָנֵי בְּהֵמָה וְחַיָּה טְהוֹרָה, הֲלָכָה א), אֲבָל תּוֹרָה שֶׁבְּעַל פֶּה הִיא בְּחִינַת יְצִירָה שֶׁהִיא בְּחִינַת מט\"ט כַַּנַּ\"ל שֶׁמִּשָּׁם הָעוֹפוֹת. וְעַל-כֵּן לֹא נִכְתְּבוּ סִימָנֵיהֶם בַּתּוֹרָה:"
  ],
  "Likutei Halakhot%2C Yoreh Deah%2C Laws of Fish.": [
    "סִימָנֵי דָּגִים טְהוֹרִים הֵם סְנַפִּיר וְקַשְֹקֶשֶֹת:",
    "וְהָעִקַּר הַסִּימַן טָהֳרָה הֵם הַקַּשְֹקַשִּים, כִּי כָּל שֶׁיֵּשׁ לוֹ קַשְֹקֶשֶֹת יֵשׁ לוֹ סְנַפִּיר, אֲבָל הַסְּנַפִּירִין אֵינָם סִימָן כְּלָל, כִּי יֵשׁ שֶׁיֵּשׁ לוֹ סְנַפִּיר וְכוּ':",
    "כִּי כְּבָר מְבֹאָר לְעֵיל בְּהִלְכוֹת 'בָּשָֹר שֶׁנִּתְעַלֵּם מִן הָעַיִן' (הֲלָכָה א), שֶׁהַדָּגִים הֵם בִּבְחִינַת עֵינָא פְּקִיחָא, בְּחִינַת עָלְמָא דְּאָתֵי שֶׁאֵין בָּהֶם שְׁלִיטָה וּפְגָם שֶׁל רַע הַכּוֹלֵל שֶׁל שִׁבְעִים אֻמּוֹת, כִּי הַמַּיִם מְכַסִּים עֲלֵיהֶם וְאֵין עַיִן הָרָע שׁוֹלֶטֶת בָּהֶם כַּנַּ\"ל, וְהֵם בִּבְחִינַת יוֹסֵף שֶׁנִּמְשָׁל זַרְעוֹ לְדָגִים, בְּחִינַת שְׁמִירַת הַבְּרִית (כַּמּוּבָא לְעֵיל בָּאֵר הֵיטֵב). וְעַל-כֵּן אֵין צְרִיכִין דָּגִים שׁוּם הֶתֵּר שֶׁל שְׁחִיטָה וְאֵין בָּהֶם שׁוּם מִין טְרֵפוֹת וְשׁוּם אִסּוּר דָּם וָחֵלֶב, כִּי כָּל זֶה עַל-יְדֵי בְּחִינַת פְּגַם הַבְּרִית כַּנַּ\"ל, אֲבָל דָּגִים שֶׁאֵין בָּהֶם אֲחִיזָה שֶׁל פְּגַם הַבְּרִית כַּנַּ\"ל, כִּי הֵם בִּבְחִינַת דַּעַת, בְּחִינַת שְׁמִירַת הַבְּרִית, בְּחִינַת הַמַּיִם מְכַסִּים עֲלֵיהֶם כַּנַּ\"ל, עַל-כֵּן אֵין בָּהֶם שׁוּם אִסּוּר וְאֵין צְרִיכִין שְׁחִיטָה כַּנַּ\"ל, עַיֵּן שָׁם. אָמְנָם עִנְיַן דָּגִים טְמֵאִים וְסִימָנֵיהֶם עַל-פִּי הַמְבֹאָר בְּמַאֲמַר הַטְּפָחִים, הַמַּתְחִיל, \"סוֹד כַּוָּנַת הַמִּלָּה\" (בְּסִימָן סג). וּכְפִי מַה שֶּׁהֵבַנְתִּי כְּפִי מַה שֶּׁשָּׁמַעְתִּי מִפִּיו הַקָּדוֹשׁ הַיּוֹצֵא לָנוּ מִשָּׁם, שֶׁיֵּשׁ שְׁתֵּי בְּחִינוֹת בִּשְׁמִירַת הַבְּרִית, בְּחִינָה אַחַת כִּפְשׁוּטוֹ, שֶׁצָּרִיךְ לִהְיוֹת שׁוֹמֵר הַבְּרִית וּלְקַדֵּשׁ וּלְטַהֵר עַצְמוֹ מִבְּהֵמִיּוּת, מֵרַע הַכּוֹלֵל עַד שֶׁיִּזְכֶּה לִהְיוֹת קָדוֹשׁ לְגַמְרֵי בִּשְׁלֵמוּת שֶׁלֹּא יִהְיֶה לְהַתַּאֲוָה הַבְּהֵמִיּוּת שׁוּם אֲחִיזָה בּוֹ כְּלָל כְּלָל לֹא. וּכְפִי גֹּדֶל קְדֻשָּׁתוֹ וּפְרִישׁוּתוֹ כֵּן גֹּדֶל דַּעְתּוֹ, כַּאֲשֶׁר כְּבָר מְבֹאָר כַּמָּה פְּעָמִים שֶׁשְּׁמִירַת הַבְּרִית הוּא שְׁלֵמוּת הַדַּעַת, אֲבָל יֵשׁ עוֹד בְּחִינָה שְׁנִיָּה, שֶׁאֲפִלּוּ מִי שֶׁהוּא קָדוֹשׁ מְאֹד בְּתַכְלִית הַשְּׁלֵמוּת וְדַעְתּוֹ שָׁלֵם מְאֹד לְגֹדֶל קְדֻשָּׁתוֹ כַּנַּ\"ל. אֲזַי צָרִיךְ לִשְׁמֹר דַּעְתּוֹ וְשִֹכְלוֹ מְאֹד שֶׁלֹּא יַהֲרֹס לַעֲלוֹת אֶל ה', שֶׁלֹּא לִכָּנֵס לִפְנִים מִמְּחִצָּתוֹ, שֶׁלֹּא לָצֵאת מִגְּבוּל הַקְּדֻשָּׁה, שֶׁזֶּה בְּחִינַת פְּגַם הַבְּרִית שֶׁהוּא פְּגַם הַדַּעַת, כִּי עַל-יְדֵי-זֶה נִתְקַלְקֵל דַּעְתּוֹ לְגַמְרֵי וּכְמוֹ שֶׁמּוּבָן מֵהַמַּאֲמָר הַנַּ\"ל, כִּי כְּשֶׁנִּכְנָס לִפְנִים מִמְּחִצָּתוֹ, הוּא הֵפֶךְ מִתִּקּוּן הַבְּרִית שֶׁהוּא בִּבְחִינַת מְגַלֶּה טֶפַח וּמְכַסֶּה טֶפַח (וְכַמְבֹאָר שָׁם, עַיֵּן שָׁם). וּכְבָר נִכְתַּב מִזֶּה לְעֵיל בְּהִלְכוֹת סֻכָּה (הֲלָכָה א):"
  ],
  "Likutei Halakhot%2C Yoreh Deah%2C Laws of Insects.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנַּ\"ל בְּהִלְכוֹת שְׁחִיטָה הֲלָכָה ב הַנִּזְכָּר לְעֵיל:",
    "וְזֶהוּ בְּחִינַת תּוֹלָעִים שֶׁעִקַּר אִסּוּרָן כְּשֶׁהֵם רוֹחֲשִׁים וְשׁוֹרְצִים בַּעֲפַר הָאָרֶץ, כִּי שָׁם עִקַּר אֲחִיזָתָם, כִּי שָׁם מְקוֹם הַפְּגָם בְּיוֹתֵר, כִּי הָעֲפַר עוֹלָם הַזֶּה הוּא הַמַּדְרֵגָה הָאַחֲרוֹנָה שֶׁבְּכָל הַמַּדְרֵגוֹת הַתַּחְתּוֹנוֹת, וְשָׁם עִקַּר אֲחִיזָתָם בְּחִינַת וְנָחָשׁ עָפָר לַחְמוֹ, כִּי שָׁם בִּבְחִינַת עָפָר מַגִּיעַ עִקַּר הַפְּגָם, כַּמּוּבָא לְעֵיל בְּהִלְכוֹת בָּשָֹר שֶׁנִּתְעַלֵּם מִן הָעַיִן (הֲלָכָה ב), כִּי הַתּוֹלָעִים, וּשְׁקָצִים וּרְמָשִֹים הֵם עִקַּר זֻהֲמַת הַנָּחָשׁ, כִּי הֵם הֵם הַזֻּהֲמָא מַמָּשׁ. וְעַל-כֵּן אֵין לָהֶם שׁוּם קוֹמָה זְקוּפָה אֲפִלּוּ כִּבְהֵמוֹת, וְאֵין לָהֶם שׁוּם רַגְלַיִם, רַק רוֹחֲשִׁים עַל הָאָרֶץ בִּבְחִינַת וְעַל גְּחוֹנְךָ תֵּלֵךְ. וּסְמוּכִים וְנִדְבָּקִים בְּיוֹתֵר בַּעֲפַר הָאָרֶץ, שֶׁשָּׁם עִקַּר אֲחִיזַת זֻהֲמַת הַנָּחָשׁ כַּנַּ\"ל. וְעַל-כֵּן אִסּוּרָן חָמוּר מְאֹד וְיֵשׁ בָּהֶם כַּמָּה לֹא תַּעֲשֶֹה, כִּי הֵם דְּבָרִים שְׁקוּצִים וּמְאוּסִים מְאֹד זֻהֲמַת הַנָּחָשׁ מַמָּשׁ, הַמְשַׁקְּצִים בְּיוֹתֵר נֶפֶשׁ הָאָדָם, כִּי הֵם הֵפֶךְ קְדֻשַּׁת הַנֶּפֶשׁ מַמָּשׁ, כִּי שֹׁרֶשׁ כָּל הַנְּפָשׁוֹת דִּקְדֻשָּׁה הֵם בְּכָבוֹד, כְּמוֹ שֶׁאָמַר רַבֵּנוּ, נֵרוֹ יָאִיר, (בְּסִימָן סז), שֶׁזֶּה בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת שְׁמִירַת הַבְּרִית שֶׁשָּׁם הַכָּבוֹד (כַּמְבֹאָר בְּדִבְרֵי רַבֵּנוּ כַּמָּה פְּעָמִים). בְּחִינַת כַּבֵּד אֶת ה' מֵהוֹנֶךָ, שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ, כְּמוֹ שֶׁמְּבֹאָר שָׁם. וְהַשְּׁקָצִים וְהָרְמָשִֹים הֵם דְּבָרִים מְאוּסִים מְאֹד הֵפֶךְ הַכָּבוֹד מַמָּשׁ, כִּי הֵם תַּכְלִית הַזֻּהֲמָא שֶׁל רַע הַכּוֹלֵל שֶׁהוּא זֻהֲמַת הַנָּחָשׁ כַּנַּ\"ל, שֶׁהוּא הֵפֶךְ הַנָּחָשׁ מַמָּשׁ כַּנַּ\"ל, תַּכְלִית הַהֵפֶךְ שֶׁל שְׁלֵמוּת לְשׁוֹן הַקֹּדֶשׁ, כִּי הַתּוֹלָעִים הֵם בְּחִינַת עֵשָֹו (כַּמּוּבָא בַּכְּתָבִים בְּכַוָּנוֹת פָּרָשַׁת הַתָּמִיד) שֶׁהוא עִקַּר זֻהֲמַת הַנָּחָשׁ וְעָלָיו נֶאֱמַר, \"בָּזוּי אַתָּה מְאֹד\", כִּי שָׁם עִקַּר הַחֶרְפּוֹת וְהַבִּזְיוֹנוֹת שֶׁהוּא הַהֵפֶךְ שֶׁל הַכָּבוֹד בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת שְׁמִירַת הַבְּרִית קְדֻשַּׁת הַנֶּפֶשׁ כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, בָּזוּי אַתָּה מְאֹד, שֶׁאֵין לָהֶם לֹא כְּתָב וְלֹא לָשׁוֹן, הַיְנוּ שֶׁהוּא בְּחִינַת קָצֶה וְתַכְלִית זֻהֲמַת הַנָּחָשׁ שֶׁאֵין שָׁם טוֹב כְּלָל. כִּי בְּכָל הַכְּתָבִים וְהַלְּשׁוֹנוֹת, אֲפִלּוּ בַּלְּשׁוֹנוֹת שֶׁל שִׁבְעִים עֲמָמִין יֵשׁ שָׁם גַּם כֵּן טוֹב מְעֹרָב שָׁם, אֶלָּא שֶׁהוּא מֻעָט מְאֹד. וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (מְנָחוֹת לד), טַט בְּכַתְפִי שְׁתַּיִם, פַּת בְּאַפְרִיקֵי שְׁתַּיִם, וְכַמּוּבָא בְּדִבְרֵי רַבֵּנוּ (בְּסִימָן לג), אֲבָל עֵשָֹו הוּא אֱדוֹם, הוּא נִקְרָא בָּזוּי מְאֹד כַּנַּ\"ל, שֶׁאֵין לוֹ כְּתָב וְלָשׁוֹן כְּלָל, שֶׁהָאוֹתִיּוֹת דִּקְדֻשָּׁה הַמְחַיִּים אוֹתוֹ הֵם מֻעָטִים בְּתַכְלִית הַצִּמְצוּם מְאֹד, וְהַזֻּהֲמָא מִתְגַּבֶּרֶת שָׁם מְאֹד עַד שֶׁנִּתְכַּסָּה וְנִתְעַלֶּמֶת הַקְּדֻשָּׁה שָׁם בְּתַכְלִית הַכִּסּוּי וְהַהִתְעַלְּמוּת, עַד שֶׁאֵין לָהֶם שׁוּם כְּתָב וְלָשׁוֹן וְהֵם תַּכְלִית הַהִפּוּךְ שֶׁל לְשׁוֹן הַקֹּדֶשׁ כַּנַּ\"ל, וְעַל-כֵּן נִקְרָא בָּזוּי מְאֹד כַּנַּ\"ל:"
  ],
  "Likutei Halakhot%2C Yoreh Deah%2C Laws of Eggs.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט בְּלִקּוּטֵי חֵלֶק א:",
    "סִימָנֵי בֵּיצִים, רֹאשָׁהּ אֶחָד כַּד וְרֹאשָׁהּ אֶחָד חַד. כִּי בֵּיצִים הֵם בְּחִינַת תְּפִלּוֹת, כְּמוֹ שֶׁפֵּרֵשׁ רַבֵּנוּ, נֵרוֹ יָאִיר, עַל רְצִיצָא דְּמָיֵת בְּבֵעוּתֵהּ (סִימָן כו) מִלְּשׁוֹן צְלוֹתֵהּ וּבָעוּתֵהּ שֶׁהוּא לְשׁוֹן בֵּיעֲתָא, כִּי הַבִּיעִים הֵם קֹדֶם הַהֲוָיָה, דְּהַיְנוּ הִתְהַוּוּת אֶפְרוֹחִים שֶׁהֵם בְּחִינַת הַצַּדִּיקִים, בְּחִינַת יִפְרַח בְּיָמָיו צַדִּיק (כְּמוֹ שֶׁפֵּרֵשׁ רַבֵּנוּ, נֵרוֹ יָאִיר, שָׁם), דְּהַיְנוּ בְּחִינַת הַתְּפִלָּה שֶׁהוּא בְּחִינַת קֹדֶם הַהֲוָיָה, כִּי הַתְּפִלָּה קוֹדֶמֶת לָעוֹלָם. וְעִקַּר הִתְהַוּוּת הַצַּדִּיקִים שֶׁהֵם קִיּוּם כָּל הָעוֹלָם הוּא מִשָּׁם, כִּי הַתְּפִלָּה הִיא עִקַּר הַחַיּוּת וּבִבְחִינַת הַתְּפִלָּה שָׁם נֶעְלָם בְּכֹחַ כָּל הַדְּבָרִים שֶׁמִּשָּׁם יוֹצְאִין כָּל הַדְּבָרִים מִכֹּחַ אֶל הַפֹּעַל, שֶׁזֶּה בְּחִינַת בֵּיעִים שֶׁהָאֶפְרוֹחִים נֶעְלָמִין שָׁם בְּכֹחַ, וּמִשָּׁם חַיּוּתָם שֶׁמִּשָּׁם יוֹצְאִין מִכֹּחַ אֶל הַפֹּעַל. וְזֶה בְּחִינַת מַה שֶּׁנֶּאֱמַר בַּתִּקּוּנִים בַּהַקְדָּמָה דּף ב, אֶפְרוֹחִים אוֹ בֵּיצִים, 'בֵּיצִים', מָארֵי מִקְרָא, 'אֶפְרוֹחִים', מָארֵי מִשְׁנָה, כִּי הַמִּקְרָא בְּחִינַת כֹּחַ, כִּי שָׁם נֶעְלָם הַמִּשְׁנָה בְּכֹחַ, וְהָאֶפְרוֹחִים הַיּוֹצְאִים מִן הַבֵּיצִים, מִכֹּחַ אֶל הַפֹּעַל, זֶה בְּחִינַת מִשְׁנָה שֶׁהָיְתָה נֶעְלֶמֶת בְּהַמִּקְרָא בְּכֹחַ, וּמִשָּׁם יוֹצֵאת מִכֹּחַ אֶל הַפֹּעַל:",
    " וְזֶה בְּחִינַת סִימַן טָהֳרָה שֶׁל הַבֵּיצִים כְּשֶׁרֹאשָׁהּ אֶחָד כַּד וְרֹאשָׁהּ אֶחָד חַד זֶה בְּחִינַת קָצָר מִלְּמַעְלָה וְרָחָב מִלְּמַטָּה, שֶׁזֶּה בְּחִינַת תִּקּוּן הַתְּפִלָּה וּשְׁלֵמוּתָהּ, שֶׁזֶּה בְּחִינַת יִרְאַת ה' הִיא תִּתְהַלָּל, כִּי עִקַּר תִּקּוּן הַתְּפִלָּה כְּשֶׁהִיא בִּבְחִינַת מַיִין מְתוּקִין, מַיִין דְּדַכְיָן זֶרַע קֹדֶשׁ, שֶׁזֶּה בְּחִינַת בֵּיצִים טְהוֹרִים, שֶׁהֵם בְּחִינַת זֶרַע קֹדֶשׁ מַיִין דְּדַכְיָין, שֶׁמֵּהֶם הִתְהַוּוּת הָאֶפְרוֹחַ הַטָּהוֹר, וְאָז אַרְיֵה נָחֵית, שֶׁהוּא בְּחִינַת קָצָר מִלְּפָנָיו וְרָחָב מִלְּאַחֲרָיו. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה עַל בֵּית הַמִּקְדָּשׁ שֶׁהוּא נִקְרָא \"אֲרִיאֵל\" עַל שֵׁם שֶׁהוּא קָצָר מִלְּפָנָיו כְּמוֹ אַרְיֵה, כִּי הַבֵּית הַמִּקְדָּשׁ הוּא בְּחִינַת יִרְאָה, כְּמוֹ שֶׁנֶּאֱמַר, \"וַיִּקְרָא שֵׁם הַמָּקוֹם הַהוּא ה' יִרְאֶה\", כִּי שָׁם עֲלִיַּת הַתְּפִלָּה שֶׁהוּא בְּחִינַת יִרְאָה, וְעַל-כֵּן הָיָה קָצָר מִלְּפָנָיו וְרָחָב מִלְּאַחֲרָיו כְּמוֹ אַרְיֵה כַּנַּ\"ל, שֶׁזֶּה בְּחִינַת יִרְאָה, בְּחִינַת תְּפִלָּה כַּנַּ\"ל שֶׁהוּא קָצָר מִלְּמַעְלָה וְרָחָב מִלְּמַטָּה כַּנַּ\"ל:",
    " וְעַל-כֵּן בֵּיצִים אֵין צְרִיכִין הֶתֵּר שְׁחִיטָה, כִּי הֵם בִּבְחִינַת מַיִין דְּדַכְיָין זֶרַע קֹדֶשׁ כַּנַּ\"ל. וְעַל-כֵּן אֵין צְרִיכִין שְׁחִיטָה שֶׁהוּא תִּקּוּן הַבְּרִית עַל-יְדֵי בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל, כִּי הֵם בִּבְחִינַת תִּקּוּן הַתְּפִלָה שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל, בְּחִינַת מַיִין דְּדַכְיָין, בְּחִינַת שְׁמִירַת הַבְּרִית כַּנַּ\"ל. וְזֶה שֶׁלָּמְדוּ רַבּוֹתֵינוּ זִכְרוֹנָם לִבְרָכָה הֶתֵּר הַבֵּיצִים, שֶׁאֵין בָּהֶם אִסּוּר אֵיבָר מִן הַחַי וְאֵינוֹ צָרִיךְ תִּקּוּן הַשְּׁחִיטָה מִפָּסוּק הַנֶּאֱמַר בְּקַן צִפּוֹ, \"וְהַבָּנִים תִּקַּח לָךְ\", 'לָךְ' וְלֹא לִכְלָבֶיךָ, וְלֹא לִכְלָבֶיךָ דַּיְקָא, שֶׁזֶּה בְּחִינַת פְּגַם הַבְּרִית, בְּחִינַת כַּלְבָּא נָחֵית, בְּחִינַת מַיִין מְרִירִין זֶרַע טָמֵא, בְּחִינַת בֵּיצִים טְמֵאִים, כִּי הַבֵּצִים טְהוֹרִים הַנַּ\"ל, הֵם בְּחִינַת מַיִין דְּדַכְיָין, בְּחִינַת אַרְיֵה נָחֵית כַּנַּ\"ל. וְאֵין צְרִיכִין שְׁחִיטָה כְּלָל, כִּי הֵם בִּבְחִינַת כֹּחַ כַּנַּ\"ל שֶׁאֵין שָׁם אֲחִיזַת הַסִּטְרָא אָחֳרָא כְּלָל, כִּי עִקַּר אֲחִיזָתָם כְּשֶׁיּוֹצֵא מִכֹּחַ אֶל הַפֹּעַל שֶׁאָז צְרִיכִין תִּקּוּן הַנַּ\"ל:"
  ],
  "Likutei Halakhot%2C Yoreh Deah%2C Laws of Meat and Milk.": [
    "על פי התורה תפלה לחבקוק (בסימן י\"ט) הנ\"ל בהלכות שחיטה (הלכה ב') :",
    "וזהו בחינת בשר בחלב שאיסורו חמור מאד ואפילו הבישול לבדו אסור מן התורה. כי עיקר יניקת רע הכולל שהוא הנחש הוא על ידי לשון תרגום הנ\"ל שדרך שם עולה לינק מהקדושה (כמו שכתבו שם במאמר הנ\"ל). וחלב הוא בחינת תרגום כנ\"ל בהלכות דברים היוצאים מן החי (הלכה א') כי הוא נהפך מדם לחלב בחינת דם נעכר ונעשה חלב, שהוא בחינת נוגה בחינת תרגום בחינת עץ הדעת שלפעמים הוגא רע דהיינו בחינת דם, ולפעמים נתהפך לטוב דהיינו שנתהפך מדם לחלב. ועל כן החלב מחמת שהוא בחינת קדושה וטוב בחינת שלימות לשון הקודש שנשלם מן התרגום כנ\"ל בחינת דבש וחלב תחת לשונך. ומחמת זה אין צריך החלב היתר שחיטה כנ\"ל. ואף שהוא בבחינת קדושת לשון הקודש אף על פי כן עדיין יש בו קצת פסולת שנשאר מן הבירורו שלא נתברר בשלימות עדיין וזה שאנו רואין שהחלב הוא דבר המתברר תמיד בבירור אחר בירור, דהיינו שאי אפשר להשהות אותו ותיכף שמשהין מתחיל להתברר דהיינו שנקלט השומן שבתוכו שהוא הטוב המובחר שבו וצף ועמד על גביו. וכן אחר כך מטבע החלב להתברר ונעשה ממנו חמאה ואחר כך גבינה ואחר כך שאר דברי שהם נעשין מן הפסולת שמתבברין אחר כך, כגון הגבינה השניה שנעשית מנסיובי דחלבא. כי כל עיקר החלב הוא בא מבירור שנתהפך ונתברר מרע לטוב מדם לחלב כנ\"ל. וזה ידוע שכל דבר המתבר ונתתקן מרע לטוב אף כבר נכלל בטוב עדיין צריך בירור אחר בירור כדי לברר בשלימות הטוב המובחר שבו והמותר מתברר אחר כך. וזה בחינת החמאה שהוא טוב המובחר שמתברר בראשונה ואחר כך מהמותר נתברר ונעשה גבינה, ואחר כך המותר נתברר עוד ונעשה גבינה שניה.ואחר כך נשאר עצם הפסולת שהוא נשאר בתוך החלב בעת שנתהפך מדם לחלב כנ\"ל, דהיינו נסיובי דחלבא שהן מין חלב השניים. והן בתחילה היו מתעלמים בתוך החלב ועתה מתבררים כנ\"ל. ונשאר ונבדל מהחלב עצם הפסולת שהן מימי חלב הנ\"ל כנ\"ל. ועל כן יש דיעה שהם אסורים באכילה באיסור אמ\"ה. כי היתר החלב שאינו צריך שחיטה הוא מחמת שהוא בבחינת קדושת לשון הקודש שנתהפך מרע לטוב בבחינת תרגום כנ\"ל. ואף שהיה בו עדיין קצת אחיזה מה שלא נתברר עדיין דהיינו הפסולת מימי החלב הנ\"ל שהיו מתעלמים בו אף על פי כן היה בטל במיעוטו. ומאחר שרובו וכל עיקרו טוב כנ\"ל, על כן לא היה צריך שחיטה כנ\"ל. אבל עתה שנתברר בבירור אחר בירור עד שחזר ונשאר רק הפסולת מימי החלב כנ\"ל, על כן חוזר לאיסורו שאסור בלא שחיטה כי המימי חלב בעצמן הם בחינת הפסולת שלא נתתקן כנ\"ל. וזה שמצינו שהיו שומרין את כהן הגדול בערב יום הכיפורים שלא לאכול מאכל חלב כדי שלא יבוא לידי קרי כי היא מחממת את הגוף ומפלת לשינה כמו שכתוב אצל סיסרה מים שאל חלב נתנה. כי החלב הוא בחינת תרגום בחינת נוגה בחינת שינה ותרדמה. ואף שכבר נכללה בטוב כנ\"ל, על כל זה מחמת שכל עיקרה היא שנתהפכה מרע לטוב ויש בה עדיין קצת אחיזה, דהיינו קצת פסולת המתעלם בו כנ\"ל, על כן הנחש כרוך לינק שם מקדושה ועל כן אפשר לבא לידי קרי חס ושלום על ידי החלב שמחמם ומפיל תרדמה על האדם כנ\"ל:"
  ],
  "Likutei Halakhot%2C Yoreh Deah%2C Laws of Mixtures.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב:",
    "כָּל הָאִסּוּרִין שֶׁבַּתּוֹרָה בְּסָמֵ\"ךְ, כִּי כָּל הָאִסּוּרִין הֵם בְּחִינַת אוֹתִיּוֹת נְפוּלוֹת, שֶׁנָּפְלוּ וְיָרְדוּ לְמַטָּה מְאֹד עַד שֶׁבָּאוּ בְּעֹמֶק הַקְּלִפּוֹת וְנַעֲשֶׂה מֵהֶם אִסּוּר שֶׁהוּא בְּחִינַת רַע הַכּוֹלֵל, בְּחִינַת לְשׁוֹנוֹת שֶׁל שִׁבְעִים עֲמָמִין, כִּי כָּל הָאִסּוּרִין מִשָּׁם כַּנַּ\"ל, שֶׁזֶּהוּ בְּחִינַת נְפִילַת הַמַּלְכוּת, בִּבְחִינַת סֻכַּת דָּוִיד הַנֹּפֶלֶת, בִּבְחִינַת חֹלִי נוֹפֵל, רַחֲמָנָא לִצְלָן, הַנֶּאֱמַר בַּמַּאֲמָר הַאי מָאן וְכוּ' (בְּסִימָן כט), כִּי מַלְכוּת פֶּה בְּחִינַת שְׁלֵמוּת לְשׁוֹן הַקֹּדֶשׁ שֶׁהוּא בְּחִינַת חַוָּה אִשָּׁה כַּנַּ\"ל, שֶׁנְּפִילָתָהּ, חַס וְשָׁלוֹם, עַל-יְדֵי הִתְגַּבְּרוּת הַדָּמִים, שֶׁהֵם רַע הַכּוֹלֵל, לְשׁוֹנוֹת הַשִּׁבְעִים עֲמָמִין. וּמִזֶּה נַעֲשִׂין כָּל הָאִסּוּרִין שֶׁבַּתּוֹרָה. וְזֶה בְּחִינַת לֹא תֹאכְלוּ עַל הַדָּם. שֶׁכְּשֶׁמִּתְגַּבְּרִין הַדָּמִים שֶׁמִּזֶּה נַעֲשֶׂה, חַס וְשָׁלוֹם, נְפִילַת בְּתוּלַת יִשְׂרָאֵל הַנַּ\"ל, הַיְנוּ נְפִילַת אוֹתִיּוֹת שֶׁל שְׁלֵמוּת לְשׁוֹן הַקֹּדֶשׁ עַד לְמַטָּה, עַל-יְדֵי-זֶה לֹא תֹּאכְלוּ, עַל-יְדֵי-זֶה בָּאִין כָּל הָאִסּוּרִין שֶׁבַּתּוֹרָה שֶׁצִּוְּתָה הַתּוֹרָה שֶׁלֹּא לְאָכְלָם. וְעַל-כֵּן הַבִּטּוּל בְּסָמֵ\"ךְ בִּבְחִינַת סוֹמֵךְ ה' לְכָל הַנּוֹפְלִים, כְּמוֹ שֶׁהֵבִיאוּ רַבּוֹתֵינוּ זִכְרוֹנָם לִבְרָכָה (בְּרָכוֹת ד); שֶׁזֹּאת הַסָּמֵ\"ךְ שֶׁהֵבִיאוּ בִּתְהִלָּה לְדָוִד שֶׁהוּא פָּסוּק סוֹמֵךְ ה' וְכוּ' הַנַּ\"ל הִיא סְמִיכָה לִנְפִילַת בְּתוּלַת יִשְׂרָאֵל, שֶׁנֶּאֱמַר בָּהּ, \"נָפְלָה וְלֹא תוֹסִיף קוּם בְּתוּלַת יִשְׂרָאֵל\", כִּי תְּהִלָּה לְדָוִד כָּלוּל מִכָּל הָעֶשְׂרִים וּשְׁתַּיִם אַתְוָן, שֶׁהוּא בְּחִינַת כְּלָלִיּוּת הַדִּבּוּר שֶׁל לְשׁוֹן הַקֹּדֶשׁ. וְעַל-כֵּן אֵין בָּהּ נוּ\"ן, מִפְּנֵי שֶׁיֵּשׁ בָּהּ נְפִילָה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, וְהַסָּמֵ\"ךְ הַנַּ\"ל שֶׁהוּא סוֹמֵךְ ה' לְכָל הַנּוֹפְלִים, הִיא סְמִיכָה לִנְפִילָתָהּ כְּדֵי שֶׁיִּתְקַיֵּם בָּהּ, \"נָפְלָה וְלֹא תוֹסִיף קוּם בְּתוּלַת יִשְׂרָאֵל\", כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, אֲפִלּוּ הָכֵי חָזַר וּסְמָכָהּ בְּרוּחַ הַקֹּדֶשׁ, שֶׁנֶּאֱמַר, \"סוֹמֵךְ ה' וְכוּ'\". וְזֶהוּ בְּחִינַת בִּטּוּל כָּל הָאִסּוּרִין בְּסָמֵ\"ךְ, בְּחִינַת סוֹמֵךְ ה' לְכָל הַנּוֹפְלִים, שֶׁעַל-יְדֵי-זֶה שֶׁנִתְקַבֵּץ עֶשְׂרִים וּשְׁתַּיִם אוֹתִיּוֹת דִּקְדֻשָּׁה הַמְלֻבָּשִׁין בְּהַהֶתֵּר, עַל-יְדֵי-זֶה סוֹמְכִין אוֹתָהּ לַהֲקִימָהּ מִנְּפִילָתָהּ וְאָז נִתְבַּטֵּל הָאִסּוּר, נִתְבַּטֵּל מַמָּשׁ, כִּי אֵין שָׁם אִסּוּר עוֹד, מֵאַחַר שֶׁכְּבָר קָמָה מִנְּפִילָתָהּ וְחָזְרָה אֶל הַקְּדֻשָּׁה כַּנַּ\"ל, כִּי הַסָּמֵ\"ךְ הִיא בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת חַוָּה אִשָּׁה הַנַּ\"ל. שֶׁהִיא סוֹמֶכֶת לְכָל הַנּוֹפְלִים, לְכָל הָאוֹתִיּוֹת הַנְּפוּלִים הַנַּ\"ל שֶׁנָּפְלוּ לִבְחִינַת לְשׁוֹנוֹת שֶׁל שִׁבְעִים עֲמָמִין, כִּי בְּחִינַת שְׁלֵמוּת לְשׁוֹן הַקֹּדֶשׁ, שֶׁהוּא בְּחִינַת סָמֵ\"ךְ, שׁוֹבֶרֶת אוֹתָם וּמַכְנַעַת אוֹתָם בִּבְחִינַת לָשׁוֹן נוֹפֵל עַל לָשׁוֹן, כְּמוֹ שֶׁמְּבֹאָר שָׁם, כִּי סָמֵ\"ךְ הוּא בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת חַוָּה אִשָּׁה הַנַּ\"ל. בְּחִינַת אֶעֱשֶׂה לוֹ עֵזֶר כְּנֶגְדּוֹ. וְתַרְגּוּמוֹ, אַעֲבֵד לֵהּ סְמַךְ כְּקִבְלֵיהּ. וּכְמוֹ שֶׁמּוּבָא בַּסְּפָרִים, שֶׁבִּשְׁבִיל זֶה אֵין סָמֵ\"ךְ בְּכָל הַפָּרָשָׁה שֶׁל הַתְחָלַת הַתּוֹרָה עַד פָּסוּק וַיִּסְגֹּר בָּשָׂר תַּחְתֶּנָּה, כִּי קֹדֶם לָזֶה לֹא הָיָה סְמִיכָה. וּכְמוֹ שֶׁנֶּאֱמַר, \"וְלָאָדָם לֹא מָצָא עֵזֶר\" לָא אַשְׁכַּח לֵיהּ סְמַךְ, הַיְנוּ כַּנַּ\"ל, שֶׁעִקַּר הַסְּמִיכָה עַל-יְדֵי בְּחִינַת שְׁלֵמוּת לְשׁוֹן הַקֹּדֶשׁ, שֶׁעָלָיו נֶאֱמַר וַיִּסְגֹּר בָּשָׂר תַּחְתֶּנָּה לֹא נִצְטָרְכָה אֶלָּא לִמְקוֹם הַחֶתֶךְ, בְּחִינַת חִתּוּךְ הַדִּבּוּר שֶׁל לְשׁוֹן הַקֹּדֶשׁ, כְּמוֹ שֶׁפֵּרֵשׁ רַבֵּנוּ שָׁם, שֶׁאָז בָּא הַסָּמֵ\"ךְ, כִּי מִשָּׁם הַסְּמִיכָה בִּבְחִינַת סוֹמֵךְ ד' לְכָל הַנּוֹפְלִים כַּנַּ\"ל. וְזֶה בְּחִינַת שִׁשִּׁים הֵמָּה מְלָכוֹת, בְּחִינַת סָמֵךְ, כִּי מַלְכוּת פֶּה כַּנַּ\"ל:"
  ],
  "Likutei Halakhot%2C Yoreh Deah%2C Laws of Non Jewish Food.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה, הֲלָכָה ב:",
    "וְזֶהוּ בְּחִינַת אִסּוּר בִּשּׁוּלֵי עַכּוּ\"ם, כִּי הַבִּשּׁוּל הוּא הֲכָנָה לְזִוּוּג, כַּנִּזְכָּר לְעֵיל בְּהִלְכוֹת בָּשָֹר בְּחָלָב (הֲלָכָה א), כִּי הַבִּשּׁוּל הוּא בִּבְחִינַת תִּקּוּן הַבְּרִית, שֶׁצָּרִיךְ לְתַקֵּן כָּל הַמַּאֲכָלִים לְהַעֲבִיר מִשָּׁם בְּחִינַת הָרַע, בְּחִינַת פְּגַם הַבְּרִית, כְּדֵי לְבָרֵר הַטּוֹב שֶׁנָּפַל לְשָׁם עַל-יְדֵי פְּגַם הַבְּרִית כַּנַּ\"ל. וְהַבִּשּׁוּל הוּא גְּמַר הַזִּכּוּךְ וְהַצֵּרוּף שֶׁנִּצְטָרֵף הַמַּאֲכָל אֵצֶל הָאֵשׁ בִּבְחִינַת מֵהָאֵשׁ יָצָאוּ וְהָאֵשׁ תֹּאכְלֵם, כִּי קֹדֶם הַבִּשּׁוּל אֵינוֹ מַאֲכַל אָדָם כְּלָל, כַּנִּזְכָּר לְעֵיל בְּהִלְכוֹת בָּשָֹר בְּחָלָב. וְעַל-כֵּן בְּוַדַּאי אָסוּר שֶׁיְּהֵא נַעֲשֶֹה תִּקּוּן הַבִּשּׁוּל עַל-יְדֵי עַכּוּ\"ם שֶׁהֵן הֵן הָרַע הַכּוֹלֵל, כִּי שָׁם אֲחִיזַת הָעַכּוּ\"ם שֶׁהֵן הַשִּׁבְעִים אֻמּוֹת כַּנַּ\"ל:"
  ],
  "Likutei Halakhot%2C Yoreh Deah%2C Laws of Kashering Vessels.": [
    "עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב:",
    "כְּשֶׁיּוֹצֵא הַכְּלִי מֵרְשׁוּת עַכּוּ\"ם לִרְשׁוּת יִשְֹרָאֵל צְרִיכִין טְבִילָה וְהַיְנוּ כְּלֵי סְעֻדָּה, כִּי כְּבָר מְבֹאָר בְּהִלְכוֹת מַאַכְלֵי עַכּוּ\"ם (הֲלָכָה א), שֶׁצָּרִיךְ לִשְׁמֹר אֶת הַמַּאֲכָל מִבְּחִינַת הַשִּׁבְעִים אֻמּוֹת שֶׁהֵן בְּחִינַת רַע הַכּוֹלֵל כַּנַּ\"ל, שֶׁכָּל תִּקּוּנֵי הַמַּאֲכָלִים הֵם בִּשְׁבִיל זֶה וְעִקַּר הַטְּבִילָה הוּא לִכְלֵי מַתָּכוֹת שֶׁהֵן לְבַדָּן צְרִיכִין טְבִילָה מִדְּאוֹרָיְתָא, כִּי בִּבְחִינַת מַתָּכוֹת אֲחִיזָתָם בְּיוֹתֵר, כִּי שָׁם שֹׁרֶשׁ כְּלַל הָעֲבוֹדוֹת זָרוֹת שֶׁל כָּל הַשִּׁבְעִים אֻמּוֹת, כִּי כָּל הָעֲבוֹדָה זָרָה תְּחוּבִים בַּמָּמוֹן, כַּמְבֹאָר בַּמַּאֲמָר צִוִּיתָ צֶדֶק (סִימָן כג), שֶׁזֶּהוּ בְּחִינַת תַּאֲוַת מָמוֹן, בְּחִינַת בְּעִצָּבוֹן תֹּאכֲלֶנָּה, בְּחִינַת שִׁבְעִים אַנְפִּין חֲשׁוּכִין, שֶׁהֵן בְּחִינַת עֲבוֹדוֹת זָרוֹת שֶׁל שִׁבְעִים אֻמּוֹת, הֵפֶךְ הַשָֹּמֵחַ בְּחֶלְקוֹ, בְּחִינַת אַנְפִּין נְהִירִין, בְּחִינַת תִּקּוּן תַּאֲוַת מָמוֹן, בְּחִינַת וַיִּחַן פְּנֵי הָעִיר מַטְבֵּעַ תִּקֵּן וְכוּ', עַיֵּן שָׁם. כִּי עִקַּר בְּחִינַת תַּאֲוַת מָמוֹן הוּא חָזָק בְּיוֹתֵר בְּהַמָּמוֹן בְּעַצְמוֹ שֶׁהֵן הַמַּטְבְּעוֹת שֶׁשָּׁם חֹזֶק הַתַּאֲוָה בְּיוֹתֵר מְאֹד. וּכִדְמַשְׁמָע מִדִּבְרֵי רַבֵּנוּ, נֵרוֹ יָאִיר, שָׁם. וּכְפִי הַמּוּבָן, לַעֲנִיּוּת דַּעְתֵּנוּ, מֵהַדְּבָרִים שֶׁשָּׁמַעְנוּ מִפִּיו הַקָּדוֹשׁ בְּעִנְיָן זֶה, שֶׁסֻּגְיַת הַזָּהָב קוֹנֶה אֶת הַכֶּסֶף יִתְפָּרֵשׁ עַל-פִּי הַמַּאֲמָר הַנַּ\"ל. וְהַכְּלָל; שֶׁכָּל מַה שֶּׁהוּא מַטְבֵּעַ וְיוֹצֵא בְּיוֹתֵר, חָשׁוּב בְּיוֹתֵר, כִּי שָׁם בְּהַמָּמוֹן בְּעַצְמוֹ, דְּהַיְנוּ בְּהַמַּטְבְּעוֹת הַיּוֹצְאִין מְלֻבָּשׁ שָׁם בְּחִינַת הַפָּנִים הַנַּ\"ל, בְּחִינַת גְּוָנִין עִילָּאִין פְּנֵי הַקְּדֻשָּׁה, בְּחִינַת פְּנֵי הָעִיר תִּקּוּן הַמַּטְבֵּעַ. וְכֵן שָׁם בְּהַמַּטְבְּעוֹת מֵחֲמַת שֶׁיֵּשׁ שָׁם קְדֻשָּׁה גְּדוֹלָה מְאֹד, יֵשׁ שָׁם אֲחִיזַת הַסִּטְרָא אָחֳרָא בְּיוֹתֵר מְאֹד, שֶׁזֶּהוּ בְּחִינַת תַּאֲוַת מָמוֹן שֶׁהַתַּאֲוָה בְּיוֹתֵר אֶל הַמַּטְבְּעוֹת, שֶׁזֶּהוּ בְּחִינַת אַנְפִּין חֲשׁוּכִין. וְזֶה בְּחִינַת מַה שֶּׁהָעֲבוֹדָה זָרָה שֶׁל כָּל אֻמָּה וְאֻמָּה חֲקוּקָה עַל הַמַּטְבֵּעַ שֶׁלָּהֶם, כִּי שָׁם נֶאֱחָזִין בְּחִינַת הַשִּׁבְעִים אַנְפִּין חֲשׁוּכִין כַּנַּ\"ל, וְכַמְבֹאָר בְּדִבְרֵי רַבֵּנוּ שָׁם, עַיֵּן שָׁם. וְעַל-כֵּן כְּלֵי סְעֻדָּה שֶׁל מַתָּכוֹת כְּשֶׁיּוֹצְאִין מֵרְשׁוּתוֹ שֶׁל עַכּוּ\"ם צְרִיכִין טְבִילָה, כִּי שָׁם נֶאֱחָזִין בְּיוֹתֵר, כִּי כָּל מִינֵי מַתָּכוֹת הֵם שֹׁרֶשׁ כָּל הַמַּטְבְּעוֹת, כִּי כָּל הַמַּטְבְּעוֹת נַעֲשִֹין מִמִּינֵי מַתָּכוֹת דַּיְקָא, כִּי בָּהֶם נֶחֱקָק וְנִכָּר בְּיוֹתֵר הַפָּנִים וְהַצּוּרָה שֶׁחוֹקְקִין עֲלֵיהֶם. נִמְצָא, שֶׁבְּחִינַת מַתָּכוֹת מְלֻבָּשׁ בָּהֶם בְּחִינַת הַפָּנִים שֶׁהֵם בְּחִינַת הַמַּטְבֵּעַ. וְזֶהוּ בְּחִינַת שִׁבְעָה מִינֵי מַתָּכוֹת כְּנֶגֶד אוֹר הַפָּנִים שֶׁכָּלוּל מִשֶּׁבַע בְּחִינוֹת, שֶׁהֵם שִׁבְעָה נְקָבִים שֶׁל אוֹר הַפָּנִים וְשֶׁבַע מִדּוֹת שֶׁבַּמֹּחַ שֶׁהוּא אוֹר הַפָּנִים, וְכַמּוּבָא בְּדִבְרֵי רַבֵּנוּ, נֵרוֹ יָאִיר, בְּמָקוֹם אַחֵר. וְעַל-כֵּן כְּשֶׁהַכְּלֵי מַתָּכוֹת הַצְּרִיכִין לִסְעֻדָּה הֵם בִּרְשׁוּת הָעַכּוּ\"ם נֶאֱחָז שָׁם בְּיוֹתֵר הָרַע שֶׁל שִׁבְעִים אֻמּוֹת, כִּי שָׁם שֹׁרֶשׁ הָעֲבוֹדָה זָרָה שֶׁלָּהֶם שֶׁתְּחוּבִים בַּמָּמוֹן, שֶׁהֵם הַמַּטְבְּעוֹת הַנַּעֲשִֹין מִמִּינֵי מַתָּכוֹת וְעַל-כֵּן צְרִיכִין טְבִילָה, כְּדֵי לְהַכְשִׁירָן וּלְטַהֲרָן שֶׁלֹּא יִפְגְמוּ הַמַּאֲכָלִים שֶׁל יִשְֹרָאֵל, כִּי שְׁמִירַת כָּל הַמַּאֲכָלִים שֶׁל יִשְֹרָאֵל וְתִקּוּנָם הוּא הַכֹּל לְשָׁמְרָם וּלְתַקְּנָם מִפְּגָם שֶׁל שִׁבְעִים אֻמּוֹת כַּנַּ\"ל, כַּמָּה פְּעָמִים. וְזֶהוּ בְּחִינַת הַטְּבִילָה כְּדֵי לְהַחֲזִיר לְהַכֵּלִים הַנַּ\"ל פָּנִים דִּקְדֻשָּׁה שֶׁיָּצָא מֵהֶם. כִּי נֶאֱחָז שָׁם אַנְפִּין חֲשׁוּכִין הֵפֶךְ פְּנֵי הַקְּדֻשָּׁה כַּנַּ\"ל. כַּיָּדוּעַ, שֶׁבְּחִינַת טְבִילָה הוּא בִּשְׁבִיל הַחְזָרַת הַפָּנִים, שֶׁהֵן הַמֹּחִין שֶׁחוֹזְרִין עַל-יְדֵי הַטְּבִילָה, כַּמּוּבָא. וּכְבָר מְבֹאָר לְעֵיל בְּהִלְכוֹת מְלִיחָה (הֲלָכָה א), שֶׁבְּחִינַת טְבִילָה בְּתוֹךְ מִקְוֵה מַיִם הוּא בִּבְחִינַת הִתְעַלְּמוֹת בְּתוֹךְ הַמַּיִם בִּבְחִינַת עָלְמָא דְּאָתֵי, בִּבְחִינַת דָּגִים שֶׁבַּיָּם הַמַּיִם מְכַסֶּה עֲלֵיהֶם וְאֵין עַיִן הָרָע שֶׁל שִׁבְעִים אֻמּוֹת שׁוֹלֶטֶת בָּהֶם, עַיֵּן שָׁם, כִּי מִקְוֵה מַיִם הוּא בְּחִינַת דַּעַת, בְּחִינַת עָלְמָא דְּאָתֵי שֶׁאֵין שָׁם אֲחִיזָה לְהַשִּׁבְעִים אֻמּוֹת. וְעַל-כֵּן כְּשֶׁמּוֹצִיאִין הַכֵּלִים הַנַּ\"ל מֵרְשׁוּת הַשִּׁבְעִים אֻמּוֹת, מְטַהֲרִין אוֹתָן עַל-יְדֵי הַמִּקְוֵה מַיִם, שֶׁמְּבִיאִין אוֹתָן לְתוֹךְ הַמַּיִם בִּבְחִינַת בְּמַיִם יוּבָא וְטָהֵר, דְּהַיְנוּ שֶׁחוֹזְרִין וּמְבִיאִין אוֹתָן לְשָׁרְשָׁן בִּבְחִינַת עָלְמָא דְּאָתֵי שֶׁהוּא שֹׁרֶשׁ כָּל הַדְּבָרִים, שֶׁהִיא בְּחִינַת מִקְוֵה מַיִם וְשָׁם נִתְעַלְּמִים וְנִתְכַּסִּים בְּתוֹךְ הַמַּיִם מֵעֵין הַשִּׁבְעִים אֻמוֹת, כִּי אֵין שָׁם שְׁלִיטָה לָהֶם בִּבְחִינַת דָּגִים שֶׁבַּיָּם, הַמַּיִם מְכַסֶּה עֲלֵיהֶם וְכוּ' כַּנַּ\"ל. וַאֲזַי חוֹזְרִין וְנַעֲשִֹין בְּרִיָּה חֲדָשָׁה שָׁם, כִּי כָּל הַדְּבָרִים הַחוֹזְרִים לְשָׁם לִבְחִינַת עָלְמָא דְּאָתֵי; הֵם נִתְחַדְּשִׁים שָׁם בִּבְחִינַת תְּשׁוּבָה, בְּחִינַת הֲשִׁיבֵנוּ ה' אֵלֶיךָ וְנָשׁוּבָה חַדֵּשׁ יָמֵינוּ כַּקֶּדֶם וְכוּ'. כַּמּוּבָא בְּהִלְכוֹת מְגִלָּה (הֲלָכָה א). וַאֲזַי כְּשֶׁמּוֹצִיאִין הַכֵּלִים מִשָּׁם שֶׁנַּעֲשׂוּ בְּרִיָה חֲדָשָׁה שָׁם כַּנַּ\"ל, אָז נִטְהֲרוּ וּרְאוּיִין לָבוֹא לִרְשׁוּת יִשְֹרָאֵל, לְתַקֵּן בָּהֶם הַמַּאֲכָלִים כַּנַּ\"ל. וְעַל-כֵּן מִקְוֶה הִיא תִּקּוּן גָּדוֹל מְאֹד לַתְּשׁוּבָה, כִּי מִשָּׁם הַתְּחָלַת הַתְּשׁוּבָה כַּנַּ\"ל. וְעַל-כֵּן תְּחִלַּת הַכְנָסַת יִשְֹרָאֵל בְּצֵל הַשְּׁכִינָה הָיָה עַל-יְדֵי טְבִילַת מִקְוֶה. וְכֵן בַּזְּמַן הַזֶּה הַתְחָלַת כְּנִיסַת הַגֵּר תַּחַת כַּנְפֵי הַשְּׁכִינָה הוּא עַל-יְדֵי טְבִילָה גַּם כֵּן, כִּי מִשָּׁם הַהַתְחָלָה שֶׁל הַכְּנִיסָה לַעֲבוֹדָתוֹ יִתְבָּרַךְ שְׁמוֹ כַּנַּ\"ל, כִּי שָׁם חוֹזְרִין וְנִתְחַדְּשִׁין, שֶׁזֶּהוּ עִקַּר בְּחִינַת תְּשׁוּבָה כַּנַּ\"ל:"
  ],
  "Likutei Halakhot%2C Yoreh Deah%2C Laws of Taste Transfer.": [
    "עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט, הַנִּזְכָּר לְעֵיל בְּהִלְכוֹת שְׁחִיטָה הֲלָכָה ב:",
    "כִּי עִקַּר הַמַּאֲכָל הוּא הַטַּעַם שֶׁבּוֹ, כַּמְבֹאָר לְעֵיל בְּהִלְכוֹת תַּעֲרֹבֶת הֲלָכָה א, כִּי הַטַּעַם הוּא בְּחִינַת הָאוֹתִיּוֹת הַדִּבּוּר שֶׁל שְׁלֵמוּת לְשׁוֹן הַקֹּדֶשׁ שֶׁהוּא עִקַּר חַיּוּת הַמַּאֲכָל, כִּי טַעַם לְשׁוֹן דִּבּוּר, כְּמוֹ שֶׁנֶּאֱמַר, \"וּבָרוּךְ טַעֲמֵךְ\" וְכַנַּ\"ל. וְעַל-כֵּן כְּשֶׁהַטַּעַם פָּגוּם, אֵין בּוֹ כֹּחַ וְחַיּוּת וְאֵינוֹ יָכוֹל לֶאֱסֹר, כִּי אֵין כֹּחַ בָּאִסּוּר לֶאֱסֹר כִּי אִם כְּשֶׁיֵּשׁ בּוֹ כֹּחַ וְחַיּוּת, דְּהַיְנוּ שֶׁיֵּשׁ בּוֹ חַיּוּת וִינִיקָה מִן הַקְּדֻשָּׁה מִבְּחִינַת הָאוֹתִיּוֹת שֶׁל לְשׁוֹן הַקֹּדֶשׁ, שֶׁהוּא בְּחִינַת הַטַּעַם שֶׁבּוֹ כַּנַּ\"ל, אֲבָל כְּשֶׁנִּסְתַּלֵּק הַטַּעַם שֶׁהוּא הַחַיּוּת שֶׁבּוֹ כַּנַּ\"ל, אֲזַי פָּסַק כֹּחוֹ וְאֵינוֹ יָכוֹל לֶאֱסֹר. וְעַל-כֵּן נוֹתֵן טַעַם לַפְּגָם, מֻתָּר:",
    " וְזֶה בְּחִינַת קְדֵרָה שֶׁאֵינָהּ בַּת יוֹמָא, שֶׁהִיא נוֹתֵן טַעַם לִפְגָם וְאֵינָהּ אוֹסֶרֶת, כִּי הַדִּבּוּר שֶׁל לְשׁוֹן הַקֹּדֶשׁ שֶׁמִּשָּׁם עִקַּר הַחַיּוּת וְהַטַּעַם שֶׁל כָּל הַמַּאֲכָלִים כַּנַּ\"ל. הוּא בִּבְחִינַת יָמִים וּמִדּוֹת וְכֵלִים, בִּבְחִינַת יוֹם לְיוֹם יַבִּיעַ אֹמֶר וְלַיְלָה לְלַיְלָה יְחַוֶּה וְכוּ', שֶׁהוּא הַדִּבּוּר שֶׁל לְשׁוֹן הַקֹּדֶשׁ. (כַּמְבֹאָר בְּדִבְרֵי רַבֵּנוּ, עַיֵּן שָׁם). וְזֶה שֶׁשָּׁמַעְנוּ מִפִּי הַקָּדוֹשׁ שֶׁל אֲדוֹנֵנוּ, מוֹרֵנוּ וְרַבֵּנוּ, נֵרוֹ יָאִיר, שֶׁכָּל יוֹם וָיוֹם יֵשׁ לוֹ שֶׁפַע אַחֵר, כִּי הַשֶּׁפַע שֶׁהִיא תְּחִלָּה בִּבְחִינַת אֹמֶ\"ר. וְאַחַר כָּךְ נִתְגַּשְּׁמָה לְמַטָּה, הִיא בִּבְחִינַת יָמִים וּמִדּוֹת, בִּבְחִינַת יוֹם לְיוֹם וְכוּ' וְלַיְלָה לְלַיְלָה יְחַוֶּה וְכוּ'. וְעַל-כֵּן שֶׁפַע שֶׁל כָּל יוֹם וָיוֹם מְשֻׁנֶּה מֵחֲבֵרוֹ. וְזֶה בְּחִינַת קִלְקוּל הַמַּאֲכָלִים שֶׁנִּתְקַלְקְלִין כְּשֶׁמַּשְׁהִין אוֹתָן מִיּוֹם לְיוֹם, כִּי עִקַּר כֹּחַ שֶׁל כָּל הַמַּאֲכָלִים הֵן רַק בְּיוֹמוֹ כַּנַּ\"ל. וְכָל מַה שֶּׁנִּתְגַּשֵּׁם וְנִתְלַבֵּשׁ הַטַּעַם יוֹתֵר לְמַטָּה וּמְלֻבָּשׁ בְּגַשְׁמִיּוּת יוֹתֵר הוּא נוֹפֵל בְּיוֹתֵר תַּחַת הַזְּמַן שֶׁהֵם הַיָּמִים. וְעַל-כֵּן כְּשֶׁהַטַּעַם נִבְלָע בְּתוֹךְ הַכְּלִי, שֶׁהוּא הִתְלַבְּשׁוּת הַטַּעַם בַּמַּדְרֵגָה הַתַּחְתּוֹנָה שֶׁאֵין עוֹד מַדְרֵגָה לְמַטָּה מִמֶּנּוּ, כִּי אֲפִלּוּ כְּשֶׁהַטַּעַם מְלֻבָּשׁ בְּתוֹךְ הַמַּאֲכָל עֲדַיִן הוּא בִּבְחִינַת פְּנִימִיּוּת וּמֹחִין בְּעֵרֶךְ הַכְּלִי שֶׁמֻּנָּח בְּתוֹכוֹ הַמַּאֲכָל, כִּי הַכְּלִי טְפֵלָה לְהַמַּאֲכָל. וְעַל-כֵּן כְּשֶׁהַטַּעַם נִתְלַבֵּשׁ בְּתוֹךְ הַכְּלִי וְנִבְלָע בְּתוֹכוֹ, אֲזַי נִפְגָּם תֵּכֶף אַחַר הַיּוֹם, כִּי הַכְּלִי בִּבְחִינַת יָמִים וּמִדּוֹת, כִּי הַיָּמִים הֵן בְּחִינַת כֵּלִים. וְעַל-כֵּן נִפְגָּם הַטַּעַם שֶׁבַּכְּלִי אַחַר הַיּוֹם כַּנַּ\"ל:",
    " וְזֶה בְּחִינַת בִּטָּחוֹן שֶׁצְּרִיכִין לִבְטֹחַ בַּה' וְאָסוּר לַחֲשֹׁב מִיּוֹם לַחֲבֵרוֹ, כִּי הַבִּטָּחוֹן הוּא הַבִּשּׁוּל וְהַגְּמָר שֶׁל הַשֶּׁפַע, כַּמּוּבָא בְּדִבְרֵי רַבֵּנוּ, נֵרוֹ יָאִיר, בַּמַּאֲמָר \"פָּתַח רַבִּי שִׁמְעוֹן וְאָמַר עֵת לַעֲשׂוֹת לַה' וְכוּ\"' (בְּסִימָן ס) שֶׁבִּטְחוֹנֵי הַדּוֹר הֵם כְּלֵי הַהוֹלָדָה בְּחִינַת כְּלָיוֹת, שֶׁהֵם נִקְרָאִים בַּטֻּחוֹת, שֶׁעַל-יְדֵי הַבִּטָּחוֹן נִגְמָר וְנִתְבַּשֵּׁל הַשֶּׁפַע. וְעִקַּר בִּשּׁוּל הַשֶּׁפַע עַל-יְדֵי בִּטָּחוֹן, הוּא עַל-יְדֵי שְׁלֵמוּת לְשׁוֹן הַקֹּדֶשׁ שֶׁהִיא בְּחִינַת אִשָּׁה, בִּבְחִינַת בָּטַח בָּהּ לֵב בַּעְלָהּ, עַיֵּן שָׁם. וְעַל-כֵּן עִקַּר הַבִּטָּחוֹן שֶׁלֹּא יַחֲשֹׁב מִיּוֹם לַחֲבֵרוֹ, כִּי הַבִּטָּחוֹן שֶׁהוּא בִּבְחִינַת שְׁלֵמוּת לְשׁוֹן הַקֹּדֶשׁ כַּנַּ\"ל הוּא בִּבְחִינַת יָמִים, בְּחִינַת יוֹם לְיוֹם וְכוּ' כַּנַּ\"ל. וְזֶה שֶׁמּוּבָא בַּ\"מָּגֵן אַבְרָהָם\" בְּשֵׁם הַזֹּהַר; שֶׁאָסוּר לְבַשֵּׁל מִיּוֹם לַחֲבֵרוֹ, כִּי עִקַּר הָאִסּוּר לְהַשְׁהוֹת מִיּוֹם לַחֲבֵרוֹ, שֶׁהוּא פְּגַם הַבִּטָּחוֹן הוּא בְּיוֹתֵר בְּהַבִּשּׁוּל, כִּי הַבִּשּׁוּל הוּא בִּבְחִינַת בִּטָּחוֹן, כִּי הַבִּטָּחוֹן הוּא בְּחִינַת בִּשּׁוּל כַּנַּ\"ל. בְּחִינַת כְּלָיוֹת שֶׁהֵם כְּלֵי הַבִּשּׁוּל שֶׁנִּקְרָאִים בַּטֻּחוֹת כַּנַּ\"ל. וְעַל-כֵּן הַמָּן שֶׁעִקַּר יְרִידָתוֹ הָיָה בִּבְחִינַת בִּטָּחוֹן, כַּיָּדוּעַ שֶׁהַמָּן הוּא בִּבְחִינַת בִּטָּחוֹן (עַיֵּן יוֹמָא עה. וְעַיֵּן בַּשֻּׁלְחָן עָרוּךְ אֹרַח חַיִּים סִימָן א, סָעִיף ה. וְעַיֵּן שָׁם בבי' לבוש וּמִשְׁנָה בְּרוּרָה סק' יג), וְעַל-כֵּן הָיוּ צְרִיכִין בִּטָּחוֹן חָזָק מְאֹד וְהָיוּ אֲסוּרִים לְהַשְׁהוֹת כְּלָל מִיּוֹם לַחֲבֵרוֹ. וְתֵכֶף שֶׁהָיוּ מַשְׁהִין אוֹתוֹ נִתְקַלְקֵל, כְּמוֹ שֶׁנֶּאֱמַר, \"וַיָּרֻם תּוֹלָעִים וַיִּבְאַשׁ\", וְעַל-כֵּן לֹא הָיָה הַמָּן צָרִיךְ בִּשּׁוּל עוֹד, כִּי נִגְמַר כֻּלּוֹ לְגַמְרֵי עַל-יְדֵי הַבִּטָּחוֹן שֶׁהָיָה בִּשְׁלֵמוּת אָז, כִּי הַבִּטָּחוֹן הוּא בְּחִינַת בִּשּׁוּל כַּנַּ\"ל:"
  ],
  "Likutei Halakhot%2C Yoreh Deah%2C Laws of Libational Wine.": [
    "עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנִּזְכָּר לְעֵיל בְּהִלְכוֹת שְׁחִיטָה, הֲלָכָה ב:",
    " הַיַּיִן צָרִיךְ לְשָׁמְרוֹ בְּיוֹתֵר מְאֹד, אֲפִלּוּ מִנְּגִיעַת שִׁבְעִים עֲמָמִין. וְתֵכֶף כְּשֶׁנּוֹגְעִין בּוֹ אֶחָד מִשִּׁבְעִים עֲמָמִין, נֶאֱסָר לְגַמְרֵי, כִּי הַיַּיִן הוּא בִּבְחִינַת עֵץ הַדַּעַת טוֹב וָרָע, כַּנִּזְכָּר לְעֵיל בְּהִלְכוֹת בָּשָֹר שֶׁנִּתְעַלֵּם מִן הָעַיִן הֲלָכָה א. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, סָחֲטָה עֲנָבִים וְנָתְנָה לוֹ. וְהוּא מְמֻצָּע בֵּין הַקְּדֻשָּׁה שֶׁהוּא בְּחִינַת לְשׁוֹן הַקֹּדֶשׁ וּבֵין לְשׁוֹנוֹת שִׁבְעִים עֲמָמִין, כִּי הַיַּיִן יֵשׁ בּוֹ שְׁתֵּי בְּחִינוֹת טוֹב וָרָע, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (יוֹמָא עו), זָכָה נַעֲשֶֹה רֹאשׁ וְכוּ', שֶׁהוּא בְּחִינַת עֵץ הַדַּעַת, שֶׁלִּפְעָמִים נִכְלָל בַּטּוֹב וְלִפְעָמִים לְהֵפֶךְ כְּפִי קְדֻשַּׁת יִשְֹרָאֵל כְּשֶׁמְּקַדְּשִׁין עַצְמָן וְנִשְׁמָרִין מֵרַע שֶׁל שִׁבְעִים אֻמּוֹת וּמַכְנִיעִין אוֹתוֹ, אֲזַי בְּחִינַת עֵץ הַדַּעַת נִכְלָל בְּטוֹב וְכֵן לְהֵפֶךְ, חַס וְשָׁלוֹם, וְעַל-כֵּן צָרִיךְ לִשְׁמֹר אֶת הַיַּיִן מְאֹד אֲפִלּוּ מִנְּגִיעָתָן, כִּי שָׁם הֵם כְּרוּכִים יוֹתֵר וְתֵכֶף כְּשֶׁנּוֹגְעִין בּוֹ נִתְהַפֵּךְ אֲלֵיהֶם וְנִכְלָל בָּהֶם וְנַעֲשֶֹה יֵין נֶסֶךְ, כִּי עִקַּר הַיַּיִן הוּא בְּחִינַת יַיִן אָדֹם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, כָּל דְּמַאֲדִים טְפֵי מֵעֲלֵי, שֶׁנֶּאֱמַר, \"אַל תֵּרֶא יַיִן כִּי יִתְאַדָּם\". וְעַל-כֵּן הוּא מְמֻצָּע בֵּין מַלְכוּת דִּקְדֻשָּׁה, שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ, כִּי מַלְכוּת פֶּה, וּבֵין מַלְכוּת דְּסִטְרָא אָחֳרָא, שֶׁהֵם לְשׁוֹנוֹת שֶׁל שִׁבְעִים עֲמָמִין, כִּי מַלְכוּת דִּקְדֻשָּׁה הוּא בְּחִינַת מַלְכוּת דָּוִד שֶׁהוּא בְּחִינַת אַדְמוֹנִי עִם יְפֵה עֵינַיִם וְטוֹב רֹאִי, הֵפֶךְ פְּגַם הַבְּרִית, שֶׁהוּא פְּגַם הָעֵינַיִם, שֶׁהוּא בְּחִינַת רַע עַיִן, בְּחִינַת בִּלְעָם כַּנִּזְכָּר לְעֵיל. (בְּהִלְכוֹת בָּשָֹר שֶׁנִּתְעַלֵּם מִן הָעַיִן). הֵפֶךְ טוֹב רֹאִי שֶׁבַּקְּדֻשָּׁה. וְזֶה לְעֻמַּת זֶה, שֶׁכְּנֶגֶד מַלְכוּת דִּקְדֻשָּׁה, יֵשׁ מַלְכוּת דְּסִטְרָא אָחֳרָא, שֶׁהִיא מַלְכוּת עֲמָלֵק שֶׁיָּצָא מֵעֵשָֹו שֶׁנִּקְרָא \"אַדְמוֹנִי\", כְּמוֹ שֶׁנֶּאֱמַר, \"וַיֵּצֵא הָרִאשׁוֹן אַדְמוֹנִי\", שֶׁהוּא בְּחִינַת דָּמִים הַטְּמֵאִים, בְּחִינַת פְּגַם הַבְּרִית, וְעַל-כֵּן הַיַּיִן שֶׁהוּא אָדֹם כַּנַּ\"ל, הוּא מְמֻצָע בֵּין שְׁתֵּי בְּחִינוֹת הַמַּלְכוּת שֶׁהֵם בִּבְחִינַת אַדְמוֹנִי כַּנַּ\"ל. וְעַל-כֵּן צָרִיךְ לְשָׁמְרוֹ מְאֹד מִנְּגִיעָתָן, כִּי הַיַּיִן שֶׁהוּא בְּחִינַת עֵץ הַדַּעַת, שֶׁהוּא בֵּין שְׁתֵּי הַמַּלְכֻיּוֹת שֶׁשָּׁם בְּחִינַת הַמַּתְקְלָא, כִּי הַמַּלְכוּת הוּא מַדְרֵגָה אַחֲרוֹנָה שֶׁל הַקְּדֻשָּׁה וּמִשָּׁם וּלְמַטָּה מַתְחִיל הַפֵּרוּד, שֶׁהֵם הַשִּׁבְעִים אֻמּוֹת. וְזֶה שֶׁמּוּבָא בְּדִבְרֵי רַבֵּנוּ, נֵרוֹ יָאִיר, שָׁם, שֶׁבְּחִינַת שְׁלֵמוּת לְשׁוֹן הַקֹּדֶשׁ הוּא בְּחִינַת מַתְקְלָא בִּבְחִינַת לַעֲשׂוֹת לָרוּחַ מִשְׁקָל, כִּי הַדִּבּוּר שֶׁל לְשׁוֹן הַקֹּדֶשׁ שֶׁהוּא בְּחִינַת מַלְכוּת כַּנַּ\"ל שָׁם הַמַּתְקְלָא שֶׁהוּא בְּחִינַת הַבְּחִירָה. וְעִקַּר הַמַּתְקְלָא הוּא בִּבְחִינַת עֵץ הַדַּעַת, כַּמְבֹאָר שָׁם, שֶׁהוּא נוֹטֶה לְכָאן וּלְכָאן. וְעַל-כֵּן הַיַּיִן, שֶׁהוּא בִּבְחִינַת עֵץ הַדַּעַת, צָרִיךְ לְשָׁמְרוֹ מְאֹד אֲפִלּוּ מִנְּגִיעָתָן, כִּי תֵּכֶף כְּשֶׁנּוֹגְעִין בּוֹ נִכְרָע אֲלֵיהֶם וַאֲזַי נִפְסָל, כִּי כְּשֶׁזֶּה קָם זֶה נוֹפֵל, כְּמוֹ שֶׁנֶּאֱמַר, \"וּלְאֹם מִלְּאֹם יֶאֱמָץ\". וַאֲזַי הַיַּיִן שֶׁהוּא בְּחִינַת דַּעַת, כִּי זָכָה נַעֲשֶֹה רֹאשׁ, כְּשֶׁנוֹגְעִין בּוֹ הֵם. הוּא בִּבְחִינַת סֻכַּת דָּוִיד הַנֹּפֶלֶת (עָמוֹס ט, יא), בְּחִינַת חֹלִי נוֹפֵל, רַחֲמָנָא לִצְלָן, שֶׁזֶּה נַעֲשֶֹה עַל-יְדֵי הַתָּזַת דָּמִים כְּשֶׁמַּתִּיזִין וְנוֹגְעִים בְּהַמֹּחַ, שֶׁאֲזַי הוּא בְּחִינַת סֻכַּת דָּוִיד הַנֹּפֶלֶת, חַס וְשָׁלוֹם, כְּמוֹ שֶׁמְּבֹאָר בַּמַּאֲמַר הַאי מָאן כַּנַּ\"ל. וְזֶה הוּא בְּחִינַת נְגִיעַת הַשִּׁבְעִים אֻמּוֹת שֶׁהֵן בְּחִינַת הַדָּמִים רָעִים, בְּחִינַת פְּגַם הַבְּרִית. וּכְשֶׁמִּתְגַּבְּרִים, חַס וְשָׁלוֹם, וְנוֹגְעִין בְּהַיַּיִן שֶׁהוּא בְּחִינַת הַמֹּחַ וְהַדַּעַת אֲזַי נִפְגָּם וְנוֹפֵל בִּבְחִינַת סֻכַּת דָּוִיד הַנֹּפֶלֶת. וְכֵן מַשְׁמָע מִדִּבְרֵי רַבֵּנוּ שָׁם, שֶׁפְּגַם הַיַּיִן הוּא בִּבְחִינַת סֻכַּת דָּוִיד הַנֹּפֶלֶת כַּנַּ\"ל, בְּחִינַת מַלְכוּת דָּוִד, שֶׁהוּא בְּחִינַת אַדְמוֹנִי, בְּחִינַת יַיִן אָדֹם כַּנַּ\"ל. וְעַל-כֵּן דָּוִד הַמֶּלֶךְ, עָלָיו הַשָּׁלוֹם, שֶׁהוּא בְּחִינַת מַלְכוּת דִּקְדֻשָּׁה, בְּחִינַת כּוֹס שֶׁל בְּרָכָה, כְּמוֹ שֶׁנֶּאֱמַר, \"כּוֹס יְשׁוּעוֹת אֶשָֹּא וְכוּ'\". וְעַל-כֵּן אָמַר, \"כְּפֶשַֹע בֵּינִי וְכוּ'\". וּכְמוֹ שֶׁנֶּאֱמַר, \"כִּמְעַט שָׁכְנָה דּוּמָה נַפְשִׁי\", כִּי שָׁם הוּא הַמַּתְקְלָא, שֶׁצָּרִיךְ לִשְׁמֹר עַצְמוֹ בִּכְחוּט הַשַֹּעֲרָה מִמַּגַּע הַסִּטְרָא אָחֳרָא שֶׁהֵן הַשִּׁבְעִים אֻמּוֹת, כְּדֵי לְהַכְרִיעַ הַמִּשְׁקָל אֶל הַקְּדֻשָּׁה:",
    " וְעַל-כֵּן נִקְרָא יֵין נֶסֶךְ בְּחִינַת מַלְכוּת, כְּמוֹ שֶׁנֶּאֱמַר, \"מֵעוֹלָם נִסַּכְתִּי\", וּכְשֶׁהוּא נִפְגָּם עַל-יְדֵי נְגִיעָתָן, אֲזַי הוּא יֵין נֶסֶךְ בְּחִינַת מַלְכוּת דְּסִטְרָא אָחֳרָא וְכֵן לְהֵפֶךְ בַּקְּדֻשָּׁה הוּא בְּחִינַת הַסֵּךְ נֶסֶךְ שֵׁכָר לַה':"
  ],
  "Likutei Halakhot%2C Yoreh Deah%2C Laws of Wine Vessels.": [
    "עַל-פִּי הַמַּאֲמָר \"וּבְיוֹם הַבִּכּוּרִים\", וְאֶת הָעֹרְבִים צִוִּיתִי לְכַלְכֶּלְךָ וְכוּ' (בְּלִקּוּטֵי תִּנְיָנָא סִימָן ד), עַיֵּן שָׁם כָּל הַמַּאֲמָר כֻּלּוֹ מֵרֹאשׁוֹ לְסוֹפוֹ.:",
    "וְהַכְּלָל; שֶׁעִקַּר הַיִּרְאָה נַעֲשֶֹה עַל-יְדֵי הָרָצוֹן, עַל-יְדֵי שֶׁיּוֹדְעִים שֶׁהַכֹּל מִתְנַהֵג בִּרְצוֹנוֹ יִתְבָּרַךְ לְבַד וְאֵין שׁוּב חִיּוּב הַטֶּבַע כְּלָל וְכוּ'. וְעִקַּר הָרָצוֹן נִתְגַּלֶּה עַל-יְדֵי שָׁלֹשׁ רְגָלִים. בִּבְחִינַת מִקְרָא קֹדֶשׁ, שֶׁיּוֹם טוֹב קֹדֶשׁ קוֹרֵא וּמְגַלֶּה אֶת הָרָצוֹן וְכוּ'. אַךְ יֵשׁ חַיּוֹת רָעוֹת וְכוּ' שֶׁהֵם חַכְמֵי הַטֶּבַע שֶׁהֵם מִתְגַּבְּרִים כְּנֶגֶד הִתְגַּלּוּת הָרָצוֹן וְכוּ'. וְהַכְנָעָתָם עַל-יְדֵי חַכְמֵי הַדּוֹר הָאֲמִתִּיִּים שֶׁהֵם מְקַשְּׁרִים כָּל הָרְצוֹנוֹת לְשֹׁרֶשׁ הָרָצוֹן, שֶׁהוּא בְּחִינַת מֶצַח הָרָצוֹן, בְּחִינַת רָצוֹן שֶׁבָּרְצוֹנוֹת, שֶׁהוּא בְּחִינַת הִסְתַּלְּקוּת מֹשֶׁה בְּשַׁבָּת בְּמִנְחָה וְכוּ', אַךְ כְּנֶגֶד זֶה יֵשׁ בְּחִינַת מֶצַח הַנָּחָשׁ וְכוּ' שֶׁהוּא שֹׁרֶשׁ חָכְמַת הַטֶּבַע וְכוּ', אַךְ עִקַּר יְנִיקַת מֶצַח הַנָּחָשׁ הוּא מִזִּקְנֵי הַדּוֹר שֶׁאֵין בָּהֶם שְׁלֵמוּת, כִּי כָּל מַה שֶּׁהָאָדָם מַזְקִין, כָּל מַה שֶׁנִּתְוַסֵּף וּבָא לוֹ יוֹם מִימֵי חַיָּיו הוּא צָרִיךְ לְהוֹסִיף בּוֹ קְדֻשָּׁה וָדַעַת בְּחִינַת וַיִּקְרָא ה' לָאוֹר יוֹם, שֶׁכָּל יוֹם וָיוֹם שֶׁבָּא אַחַר כָּךְ צָרִיךְ שֶׁיָּאִיר בְּיוֹתֵר. וְעַל-יְדֵי זִקְנֵי הַדּוֹר שֶׁאֵין בָּהֶם שְׁלֵמוּת מִנְּפִילַת יְמֵיהֶם, מִשָּׁם יוֹנֵק מֶצַח הַנָּחָשׁ וְכוּ'. וְעַל-יְדֵי צְדָקָה מַכְנִיעִין מֶצַח הַנָּחָשׁ, כִּי עַל-יְדֵי צְדָקָה מַעֲלִין וּמְתַקְּנִין פְּגַם נְפִילַת הַיָּמִים שֶׁל זְקֵנִים הַנַּ\"ל, שֶׁאֵין בָּהֶם שְׁלֵמוּת בִּבְחִינַת שַׁלַּח לַחְמְךָ עַל פְּנֵי הַמָּיִם כִּי בְרֹב הַיָּמִים תִּמְצָאֶנּוּ וְכוּ'. וַאֲזַי מַכְנִיעִין מֶצַח הַנָּחָשׁ, שֹׁרֶשׁ חָכְמַת הַטֶּבַע, וַאֲזַי נִתְגַּלֶּה וְנִשְׁמָע קוֹל הַקְּרִיאָה שֶׁל יוֹם טוֹב שֶׁקּוֹרֵא וּמְגַלֶּה אֶת הָרָצוֹן. וְעַל-יְדֵי הִתְגַּלּוּת הָרָצוֹן נַעֲשֶֹה יִרְאָה כַּנַּ\"ל, בִּבְחִינַת רְצוֹן יְרֵאָיו יַעֲשֶֹה וְכוּ'. וְעַל-יְדֵי הַיִּרְאָה נַעֲשֶֹה חֲקִיקָה וְצִינּוֹר לְקַבֵּל אֶת הַחֶסֶד בִּבְחִינַת וּמְחֹקֵק מִבֵּין רַגְלָיו וְכוּ'. וְעַל-יְדֵי הַשְׁפָּעַת הַחֶסֶד אֲזַי אֵין צְרִיכִין לַעֲשׂוֹת שׁוּם עֲבוֹדָה וְעֵסֶק בִּשְׁבִיל פַּרְנָסָה, כִּי מִתְקַיֵּם הָעוֹלָם בְּחַסְדּוֹ, בִּבְחִינַת וְעָמְדוּ זָרִים וְרָעוּ צֹאנְכֶם וּבְנֵי נֵכָר אִכָּרֵיכֶם וְכֹרְמֵיכֶם וְאַתֶּם כֹּהֲנֵי ה' תִּקָּרֵאוּ וְכוּ', עַיֵּן שָׁם כָּל זֶה הֵיטֵב הֵיטֵב:",
    "וְזֶה בְּחִינַת אִסּוּר יֵין נֶסֶךְ וְאִסּוּר כְּלֵי הַיַּיִן שֶׁל עַכּוּ\"ם, כִּי הַיַּיִן הוּא בְּחִינַת גְּבוּרוֹת כַּיָּדוּעַ, שֶׁהוּא בְּחִינַת יִרְאָה, בִּבְחִינַת אַל תֵּרֶא יַיִן כִּי יִתְאַדָּם שֶׁאַחֲרִיתוֹ דָּם. וְדָם הוּא בְּחִינַת גְּבוּרוֹת שֶׁהוּא בְּחִינַת יִרְאָה, וּכְמוֹ שֶׁנֶּאֱמַר, \"גִּבּוֹרִים לִשְׁתּוֹת יַיִן\". וְעַל-כֵּן הַיַּיִן כָּלוּל מִשְּׁתֵּי בְּחִינוֹת, כִּי יֵשׁ בְּחִינַת יַיִן הַמְשַֹמֵּחַ, בִּבְחִינַת יַיִן יְשַמַּח לְבַב וְכוּ'. וְיֵשׁ בְּחִינַת יַיִן הַמְשַׁכֵּר. וְעִקַּר הַחִלּוּק הוּא לְפִי בְּחִינַת הַכְּלִי הַמְקַבֵּל אֶת הַיַּיִן כְּמוֹ שֶׁנִּרְאֶה בַּחוּשׁ, בַּגַּשְׁמִיּוּת, כִּי יֵשׁ אֶחָד שֶׁהוּא יָכוֹל לִשְׁתּוֹת וַאֲזַי הַיַּיִן מְשַֹמֵּחַ אוֹתוֹ, אֲבָל יֵשׁ אֶחָד שֶׁאֵינוֹ יָכוֹל לִשְׁתּוֹת וַאֲזַי הַיַּיִן מְשַׁכְּרוֹ וּמְעַרְבֵּב דַּעְתּוֹ. וְכָל זֶה מֵחֲמַת שֶׁאֵין לוֹ כְּלִי לְקַבְּלוֹ. כְּמוֹ כֵן בְּרוּחָנִיּוּת עִקַּר תִּקּוּן הַיַּיִן שֶׁיִּהְיֶה בִּקְדֻשָּׁה הוּא לְפִי בְּחִינַת הַכְּלִי הַמְקַבְּלוֹ, כִּי הַיַּיִן הוּא בְּחִינַת יִרְאָה, בְּחִינַת גְּבוּרוֹת וְדִינִים. וּמִי שֶׁלִּבּוֹ שָׁלֵם עִם ה' וֶאֱמוּנָתוֹ חֲזָקָה וּמַאֲמִין שֶׁהַכֹּל בִּרְצוֹנוֹ יִתְבָּרַךְ, אֲזַי הוּא בְּשִֹמְחָה תָּמִיד וְאֵין לוֹ שׁוּם דְּאָגָה וָפַחַד כְּלָל מִשּׁוּם דָּבָר שֶׁבָּעוֹלָם בִּבְחִינַת אַל תִּירָא מִפַּחַד פִּתְאֹם וְכוּ', כִּי מֵאַחַר שֶׁהַכֹּל רַק בִּרְצוֹנוֹ יִתְבָּרַךְ, אִם כֵּן אֵין לוֹ לְהִתְיָרֵא מִשּׁוּם דָּבָר, כִּי מִי יוּכַל לַעֲשׂוֹת לוֹ דָּבָר גָּדוֹל אוֹ דָּבָר קָטָן בְּלִי רְצוֹנוֹ יִתְבָּרַךְ, חַס וְשָׁלוֹם, כְּמוֹ שֶׁנֶּאֱמַר, \"ה' לִי לֹא אִירָא וְכוּ'\". וְעַל-כֵּן הוּא שָֹמֵחַ תָּמִיד. וַאֲפִלּוּ אִם לִפְעָמִים בָּאִין עָלָיו אֵיזֶה יִסּוּרִים, חַס וְשָׁלוֹם, הוּא בְּוַדַּאי רַק לְטוֹבָה, אַף-עַל-פִּי-כֵן מֵאַחַר שֶׁיּוֹדֵעַ שֶׁהַכֹּל בִּרְצוֹנוֹ יִתְבָּרַךְ לְבַד, הוּא יָכוֹל לְשַֹמֵּחַ עַצְמוֹ תָּמִיד, כִּי כַּוָּנַת הַשֵּׁם יִתְבָּרַךְ שֶׁמֵּבִיא עָלָיו אֵיזֶה יִסּוּרִין, חַס וְשָׁלוֹם, הוּא בְּוַדַּאי רַק לְטוֹבָה, אִם לְהַזְכִּירוֹ שֶׁיָּשׁוּב, אִם לְמָרֵק עֲווֹנוֹתָיו. וְאִם כֵּן כָּל הַיִּסּוּרִין, חַס וְשָׁלוֹם, הֵם טוֹבוֹת גְּדוֹלוֹת. וְעַל-כֵּן הוּא יָכוֹל לְשַֹמֵּחַ אֶת עַצְמוֹ תָּמִיד, כִּי יוֹדֵעַ שֶׁה' יִתְבָּרַךְ מָלֵא רַחֲמִים וְכַוָּנָתוֹ יִתְבָּרַךְ בְּוַדַּאי לְטוֹבָה וְלֹא לְעוֹלָם יָרִיב וְכוּ', וּבְוַדַּאי יָשִׁיב ה' וִירַחֲמֵהוּ וְיֵיטִיב אַחֲרִיתוֹ וְהַיִּסּוּרִים יִתְהַפְּכוּ לוֹ לְטוֹבָה גְּדוֹלָה לְעוֹלְמֵי עַד וּלְנֶצַח נְצָחִים. וְעַל-כֵּן הוּא בְּשִֹמְחָה תָּמִיד, אֲבָל מִי שֶׁנּוֹטֶה, חַס וְשָׁלוֹם, מֵאֱמוּנָה וְטוֹעֶה, חַס וְשָׁלוֹם, בִּכְפִירוֹת שֶׁל חַכְמֵי הַטֶּבַע, וְסוֹבֵר שֶׁיֵּשׁ טֶבַע, חַס וְשָׁלוֹם, אֲזַי אֵין לוֹ שׁוּם חַיִּים כְּלָל, כִּי כָּל יָמָיו כַּעַס וּמַכְאוֹבוֹת וְכָל יְמֵי רָשָׁע הוּא מִתְחוֹלֵל וְכוּ' בַּשָּׁלוֹם שׁוֹדֵד יְבוֹאֶנּוּ, כִּי מִתְיָרֵא פֶּן יָבוֹא עָלָיו שֵׁבֶר פִּתְאֹם וּכְשֶׁבָּא עָלָיו אֵיזֶה צָרָה אוֹ יִסּוּרִין אֵין לוֹ לְמִי לִפְנוֹת לְהִוָּשַׁע. וְעַל-כֵּן הוּא מָלֵא צַעַר וְיִסּוּרִין וּפְחָדִים וְעַצְבוּת תָּמִיד וְאֵין לוֹ שׁוּם חַיִּים כְּלָל. וְכַמְבֹאָר כָּל זֶה בְּשִֹיחוֹתָיו הַקְּדוֹשִׁים שֶׁל רַבֵּנוּ זִכְרוֹנוֹ לִבְרָכָה, וּקְצָתָם נִדְפְּסוּ בְּסֵפֶר הַמַּעֲשִֹיּוֹת, עַיֵּן שָׁם. נִמְצָא, שֶׁמִּי שֶׁיֵּשׁ לוֹ אֱמוּנָה שְׁלֵמָה בָּרָצוֹן, שֶׁיּוֹדֵעַ שֶׁהַכֹּל בִּרְצוֹנוֹ יִתְבָּרַךְ, אֲזַי זוֹכֶה לְשִֹמְחָה גְּדוֹלָה עַל-יְדֵי הַיִּרְאָה הַנַּעֲשֶֹה עַל-יְדֵי הָרָצוֹן בִּבְחִינַת וְגִילוּ בִּרְעָדָה, כִּי כָּל הַיִּרְאוֹת וְהַפְּחָדִים שֶׁיֵּשׁ לוֹ מֵאֵיזֶה דָּבָר שֶׁבָּעוֹלָם כֻּלָּם נִתְהַפְּכִין לְשִֹמְחָה גְּדוֹלָה, כִּי עַל-יְדֵי-זֶה הוּא חוֹזֵר לַה' יִתְבָּרַךְ וְיוֹדֵעַ שֶׁהַכֹּל לְטוֹבָה כַּנַּ\"ל. וְכַמְבֹאָר שָׁם בַּמַּאֲמָר הַנַּ\"ל, שֶׁזֶּה בְּחִינַת שִֹמְחַת יוֹם טוֹב עַל-יְדֵי הִתְגַּלּוּת הָרָצוֹן בִּבְחִינַת יִשְֹמַח צַדִּיק כִּי חָזָה נָקָם פְּעָמָיו וְכוּ'. וּכְמוֹ שֶׁנֶּאֱמַר, \"וַיֹּאמַר אָדָם אַךְ פְּרִי לַצַּדִּיק וְכוּ'\", אֲבָל הָרָשָׁע הַנּוֹטֶה לְחָכְמַת הַטֶּבַע, חַס וְשָׁלוֹם, הוּא בְּחִינַת קְצַר יָמִים וּשְֹבַע רֹגֶז, כַּמְבֹאָר שָׁם, כִּי הוּא שְֹבַע רֹגֶז מַמָּשׁ, כִּי כָּל יָמָיו כַּעַס וּמַכְאוֹבוֹת, כִּי אֵין לוֹ שׁוּם חַיִּים וְשִֹמְחָה כְּלָל כַּנַּ\"ל:"
  ],
  "Likutei Halakhot%2C Yoreh Deah%2C Laws of Idol Worship.": [
    "עַל כָּל הָעֲבֵרוֹת שֶׁבַּתּוֹרָה יַעֲבֹר וְאַל יֵהָרֵג חוּץ מֵעֲבוֹדַת אֱלִילִים וְגִלּוּי עֲרָיוֹת וּשְׁפִיכוּת דָּמִים. וּבְפַרְהֶסְיָא, בִּפְנֵי עֲשָֹרָה מִיִּשְֹרָאֵל, חַיָּב לֵהָרֵג וְלֹא לַעֲבֹר אִם הָעַכּוּ\"ם מְכַוֵּן לְהַעֲבִירוֹ עַל דָּת, וַאֲפִלּוּ אַעַרְקְתָא דִּמְסָאנֵי, וְכֵן בִּשְׁעַת הַגְּזֵרָה וְכוּ', עַיֵּן בַּשֻּׁלְחָן עָרוּךְ:",
    "עַל-פִּי הַמַּאֲמָר \"תִּקְעוּ ג\", הַמְדַבֵּר מִתּוֹכָחָה לִקּוּטֵי חֵלֶק ב, הַמּוּבָא לְעֵיל בְּהִלְכוֹת מַאַכְלֵי עַכּוּ\"ם הֲלָכָה ב. עַיֵּן שָׁם מַה שֶּׁאָמַר רַבֵּנוּ, זִכְרוֹנוֹ לִבְרָכָה, שֶׁעִקַּר הַתְּפִלָּה הוּא רַחֲמִים וְתַחֲנוּנִים, וְעִקַּר הָרַחֲמִים תָּלוּי בַּדַּעַת וְכוּ'. וְלִפְעָמִים כְּשֶׁהַסִּטְרָא אָחֳרָא יוֹנֶקֶת מִן הָרַחֲמָנוּת, אֲזַי נִפְגָּם הָרַחֲמָנוּת וְהַדַּעַת וְנַעֲשֶֹה אַכְזָרִיּוּת וַאֲזַי מִתְגַּבֵּר תַּאֲוַת נִאוּף, חַס וְשָׁלוֹם, וַאֲזַי הַתְּפִלָּה בִּבְחִינַת דִּין, וַאֲזַי צְרִיכִין בַּעַל כֹּחַ גָּדוֹל שֶׁיִּתְפַּלֵּל תְּפִלָּה בִּבְחִינַת דִּין כְּמוֹ פִּינְחָס בְּעֵת שֶׁהָיָה מַעֲשֵֹה זִמְרִי, כְּמוֹ שֶׁנֶּאֱמַר, \"וַיַּעֲמֹד פִּינְחָס וַיְפַלֵּל וְכוּ'\". וְעַל-יְדֵי הַתְּפִלָּה שֶׁל הַבַּעַל כֹּחַ, שֶׁהוּא בִּבְחִינַת דִּין, עַל-יְדֵי-זֶה הַסִּטְרָא אָחֳרָא מְקִיאָה כָּל מַה שֶּׁבָּלְעָה מִן הַקְּדֻשָּׁה, כִּי זֹאת הַתְּפִלָּה הִיא עוֹמֶדֶת לוֹ בְּצַוָּארוֹ, בְּבֵית הַבְּלִיעָה שֶׁלּוֹ וְכוּ', עַיֵּן שָׁם כָּל זֶה הֵיטֵב. וְעַל-יְדֵי-זֶה זוֹכִין לַבְּחִינוֹת הַמְבֹאָרִים שָׁם עַד שֶׁזּוֹכִין לִבְחִינַת הַקּוֹל קוֹל יַעֲקֹב שֶׁהוּא מַכְנִיעַ עֲקֵב עֵשָֹו, בִּבְחִינַת וְיָדוֹ אוֹחֶזֶת בַּעֲקֵב עֵשָֹו וְכוּ', עַיֵּן שָׁם וְדוֹק:",
    " וְזֶה עִנְיַן מְסִירַת נֶפֶשׁ עַל קִדּוּשׁ הַשֵּׁם, שֶׁאָסוּר לִמְסֹר נַפְשׁוֹ לַהֲרֵגָה מַמָּשׁ עַל כָּל הָעֲבֵרוֹת שֶׁבַּתּוֹרָה, חוּץ מִשְּׁלֹשָׁה הַנַּ\"ל, כִּי כָּל הַתּוֹרָה כֻּלָּהּ הִיא בְּחִינַת רַחֲמִים וְחַיִּים, כְּמוֹ שֶׁנֶּאֱמַר, \"כִּי הוּא חַיֶּיךָ וְאֹרֶךְ יָמֶיךָ\", וּכְמוֹ שֶׁנֶּאֱמַר, \"עֵץ חַיִּים הִיא לַמַּחֲזִיקִים בָּהּ וְכוּ'\". וְעִקַּר הַתּוֹרָה נִתְּנָה בִּשְׁבִיל לִזְכּוֹת לְחַיִּים וּלְהַעֲבִיר סִטְרָא דְּמוֹתָא, לְתַקֵּן חֵטְא אָדָם הָרִאשׁוֹן שֶׁאָכַל מֵעֵץ הַדַּעַת, שֶׁעַל-יְדֵי-זֶה הֵבִיא מִיתָה לָעוֹלָם, כִּי הַתּוֹרָה הִיא בְּחִינַת חַיִּים כַּנַּ\"ל. וְעַל-כֵּן כָּל הַתּוֹרָה כֻּלָּהּ נִדְחֵית בִּשְׁבִיל הַחַיִּים, כִּי הַתּוֹרָה נִתְּנָה לְחַיִּים וְלֹא לְמָוֶת, כְּמוֹ שֶׁנֶּאֱמַר, \"וָחַי בָּהֶם\", וְלֹא שֶׁיָּמוּת בָּהֶם. כִּי עִקַּר הַתּוֹרָה נִתְּנָה בִּשְׁבִיל הַחַיִּים וּלְהַעֲבִיר וּלְהַכְנִיעַ סִטְרָא דְּמוֹתָא כַּנַּ\"ל. וְזֶה בְּחִינַת תְּפִלָּה, בִּבְחִינַת רַחֲמִים, שֶׁהוּא בְּחִינַת דַּעַת, כִּי עִקַּר הָרַחֲמִים תָּלוּי בַּדַּעַת כַּנַּ\"ל, כִּי הַתְּפִלָּה הִיא בְּחִינַת מְסִירַת נֶפֶשׁ, כְּמוֹ שֶׁנֶּאֱמַר, \"אֵלֶיךָ ה' נַפְשִׁי אֶשָֹּא\", כִּי צְרִיכִין לְהִתְפַּלֵּל בִּמְסִירַת נֶפֶשׁ, כַּמּוּבָא בַּסְּפָרִים. וְכֵן כָּל הַמִּצְווֹת צְרִיכִין לַעֲשׂוֹת בִּמְסִירַת נֶפֶשׁ, וְהַמְּסִירַת נֶפֶשׁ שֶׁל כָּל מִצְוָה וּמִצְוָה זֶה בְּחִינַת תְּפִלָּה, שֶׁהוּא בְּחִינַת דְּבֵקוּת, בְּחִינַת מְסִירַת נֶפֶשׁ, בְּחִינַת אֵלֶיךָ ה' נַפְשִׁי אֶשָֹּא כַּנַּ\"ל, אֲבָל הַתְּפִלָּה שֶׁהִיא בְּחִינַת מְסִירַת נֶפֶשׁ וְכֵן מְסִירַת נֶפֶשׁ שֶׁל כָּל מִצְוָה וּמִצְוָה צָרִיךְ לִהְיוֹת בִּבְחִינַת וְהַחַיּוֹת רָצוֹא וָשׁוֹב שֶׁהוּא בְּחִינַת רַחֲמִים וָדַעַת, בְּחִינַת חַיִּים וָחֶסֶד כְּדֵי לְהִשָּׁאֵר בַּחַיִּים וְלֹא לָמוּת, חַס וְשָׁלוֹם, שֶׁהוּא בְּחִינַת דִּין, כִּי רָצוֹא דָּא נוּרִיאֵל. וָשׁוֹב דָּא מְטַטְרוֹן שַֹר הַפְּנִים, נוּרִיאֵל זֶה בְּחִינַת דִּין, בְּחִינַת נוּר דָּלוּק, מְטַטְרוֹן שַֹר הַפְּנִים. רָאשֵׁי תֵּבוֹת מֹשֶׁה זֶה בְּחִינַת רַחֲמִים וָדַעַת, כַּמּוּבָא בְּדִבְרֵי רַבֵּנוּ, זִכְרוֹנוֹ לִבְרָכָה בְּמָקוֹם אַחֵר, סִימָן יג. נִמְצָא, שֶׁעִקַּר הָרַחֲמִים הוּא בִּבְחִינַת רָצוֹא וָשוֹב, דְּהַיְנוּ שֶׁחוֹזֵר מִדְּבֵקוּתוֹ וּמִמְּסִירַת נַפְשׁוֹ לַה' אֶל הַגּוּף, שֶׁזֶּה בְּחִינַת וָשׁוֹב, שֶׁהוּא בְּחִינַת רַחֲמִים כַּנַּ\"ל, כִּי הָרַחֲמִים וְהַדַּעַת הוּא בְּחִינַת חַיִּים, כְּמוֹ שֶׁנֶּאֱמַר, \"חַיִּים וָחֶסֶד וְכוּ'\". וּכְמוֹ שֶׁנֶּאֱמַר, \"הַחָכְמָה תְחַיֶּה וְכוּ'\", כִּי עִקַּר הָרַחֲמִים הוּא כְּשֶׁנִּמְשָׁךְ הָרַחֲמָנוּת לְתוֹךְ בְּחִינַת הַדִּין לְהַמְתִּיק כָּל הַדִּינִים זֶהוּ עִקַּר בְּחִינַת הָרַחֲמִים וְהַדַּעַת. וְזֶה בְּחִינַת חַיִּים, דְּהַיְנוּ חִבּוּר הַנְּשָׁמָה וְהַגּוּף, כִּי הַנְּשָׁמָה הוּא הַדַּעַת וְהָרַחֲמִים, וְהַגּוּף הוּא בְּחִינַת דִּין וּכְסִילוּת, וּכְשֶׁמִּתְחַבֵּר הַנְּשָׁמָה עִם הַגּוּף, שֶׁזֶּה בְּחִינַת חַיִּים, אֲזַי הַנְּשָׁמָה מְחַיָּה אֶת הַגּוּף, דְּהַיְנוּ שֶׁהַנְּשָׁמָה שֶׁהִיא הַדַּעַת וְהָרַחֲמִים, הִיא מְמַתֶּקֶת אֶת הַגּוּף שֶׁהוּא בְּחִינַת דִּין, וַאֲזַי יֵשׁ חַיּוּת לְהַגּוּף גַּם כֵּן עַל-יְדֵי הָרַחֲמִים, שֶׁהִיא הַנְּשָׁמָה שֶׁמְּחֻבֶּרֶת בּוֹ, שֶׁהִיא מְמַתֶּקֶת אֶת הַגּוּף גַּם כֵּן וּמְהַפֶּכֶת אוֹתוֹ לְרַחֲמִים וְזֶה עִקַּר הַחַיִּים כַּנַּ\"ל, אֲבָל כְּשֶׁהַנְּשָׁמָה מִסְתַּלֶּקֶת, חַס וְשָׁלוֹם, אֲזַי נִשְׁאָר הַגּוּף בִּבְחִינַת דִּין, שֶׁהוּא בְּחִינַת מִיתָה. וְזֶהוּ בְּחִינַת מַה שֶּׁנֶּאֱמַר בַּזֹּהַר הַנַּ\"ל, רָצוֹא דָּא נוּרִיאֵל, הַיְנוּ דִּין. וָשוֹב דָּא מְטַטְרוֹן, הַיְנוּ רַחֲמִים כַּנַּ\"ל, כִּי כְּשֶׁהוּא בִּבְחִינַת רָצוֹא, שֶׁמּוֹסֵר נַפְשׁוֹ לַה', אֲזַי הוּא בְּחִינַת דִּין, כִּי כְּשֶׁהַנֶּפֶשׁ עוֹלָה לְהַשֵּׁם, אֲזַי נִשְׁאָר הַגּוּף בִּבְחִינַת דִּין וּמִיתָה כַּנַּ\"ל, אֲבָל כְּשֶׁהוּא בִּבְחִינַת וָשׁוֹב, זֶהוּ בְּחִינַת רַחֲמִים, כִּי כְּשֶׁחוֹזֶרֶת הַנְּשָׁמָה אֶל הַגּוּף אֲזַי נִמְשָׁךְ רַחֲמִים וְחַיִּים לְהַמְתִּיק הַדִּין שֶׁהוּא סִטְרָא דְּגוּפָא. וְזֶהוּ עִקַּר הָרַחֲמִים כְּשֶׁנִּמְשָׁךְ הָרַחֲמִים לְהַמְתִּיק הַדִּין כַּנַּ\"ל. וְעַל-כֵּן אָנוּ צְרִיכִין שֶׁיִּהְיֶה כָּל עֲבוֹדָתֵנוּ וּמְסִירַת נַפְשֵׁנוּ לַה' בִּבְחִינַת וְהַחַיּוֹת רָצוֹא וָשׁוֹב, דְּהַיְנוּ לְהַעֲלוֹת הַנֶּפֶשׁ לַה', לְהַמְשִׁיךְ מִשָּׁם רַחֲמִים וְחַיִּים. וְאַחַר כָּךְ לַחֲזֹר אֶל הַגּוּף, כְּדֵי לְהַחֲיוֹת הַגּוּף וּלְהַמְתִּיקוֹ כַּנַּ\"ל, כִּי זֶה עִקַּר הָרַחֲמִים וְהַחַיִּים, לְהַמְשִׁיךְ הַחַיִּים מִמְּקוֹר הַחַיִּים אֶל הָעוֹלָמוֹת הַתַּחְתּוֹנִים שֶׁהֵם בְּחִינַת גּוּף, כִּי ה' יִתְבָּרַךְ רוֹצֶה בַּעֲבוֹדָתֵנוּ, כְּמוֹ שֶׁנֶּאֱמַר, \"וְאָבִיתָ תְּהִלָּה מִגּוּשֵׁי עָפָר מִקְּרוּצֵי חֹמֶר וְכוּ'\". וְאֵינוֹ חָפֵץ בְּבִטּוּל הָעוֹלָם, חַס וְשָׁלוֹם, וּכְשֶׁהַתְּפִלָּה וְהַמְּסִירַת נֶפֶשׁ שֶׁל כָּל הַמִּצְווֹת הוּא בִּבְחִינָה זוֹ, בִּבְחִינַת רָצוֹא וָשׁוֹב זֶה בְּחִינַת תְּפִלָּה, בִּבְחִינַת רַחֲמִים וָדַעַת שֶׁהוּא בְּחִינַת חַיִּים וְכַנַּ\"ל. וְעַל-כֵּן אָנוּ מְצֻוִּין עַל כָּל עֲבֵרוֹת שֶׁבַּתּוֹרָה יַעֲבֹר וְאַל יֵהָרֵג, כִּי הַתּוֹרָה נִדְחֵית מִפְּנֵי הַחַיִּים, כְּמוֹ שֶׁנֶּאֱמַר, \"וָחַי בָּהֶם\", וְלֹא שֶׁיָּמוּת בָּהֶם, כִּי עִקַּר הַתּוֹרָה נִתְּנָה בִּשְׁבִיל הַחַיִּים, כְּדֵי שֶׁעַל-יְדֵי הַתּוֹרָה וְהַמִּצְווֹת יִהְיֶה נִמְשָׁךְ חַיִּים וָדַעַת לְתוֹךְ הַגּוּף, שֶׁהוּא בְּחִינַת דִּין לְהַמְתִּיק כָּל הַדִּינִים וְכוּ' כַּנַּ\"ל, אֲבָל עַל שָׁלֹשׁ עֲבֵרוֹת שֶׁהֵם, גִּלּוּי עֲרָיוֹת וַעֲבוֹדָה זָרָה וּשְׁפִיכוּת דָּמִים הוּא צָרִיךְ לֵהָרֵג וְלֹא יַעֲבֹר, כִּי כָּל אֵלּוּ הַשָּׁלֹשׁ עֲבֵרוֹת הֵם בְּחִינַת תַּאֲוַת נִאוּף, פְּגַם הַתְּפִלָּה. וְכַמּוּבָא בַּתִּקּוּנִים שֶׁאֵלּוּ הַשָּׁלֹשׁ עֲבֵרוֹת הֵם בְּחִינַת כָּבֵד, מָרָה, טְחוֹל וְהֵם כֻּלָּם כְּלוּלִים בְּתַאֲוַת נִאוּף, כְּמוֹ שֶׁמְּבָאֵר אוֹתָם שָׁם בַּתִּקּוּנִים בְּפֵרוּשׁ, עַיֵּן שָׁם, וְכֵן מְבֹאָר בְּכַמָּה מְקוֹמוֹת:",
    " כִּי עֲבוֹדָה זָרָה וְנִאוּף הֵם בְּחִינָה אַחַת, בִּבְחִינַת וְסוֹד אַחֵר אַל תְּגַל. וּמָאן דְּגָלֵי עֲרָיִין, הָכִי אִיהוּ אִתְגַּלֵי בֵּין אִנּוּן עֲרָיִין דְּאִנּוּן אֱלֹהִים אֲחֵרִים, וּכְמוֹ שֶׁאָמַר רַבֵּנוּ, זִכְרוֹנוֹ לִבְרָכָה, סִימָן לו. וְכֵן שְׁפִיכוּת דָּמִים הוּא גַּם כֵּן פְּגַם נִאוּף, כִּי מִי שֶׁפּוֹגֵם בַּבְּרִית, הוּא כְּשׁוֹפֵךְ דָּמִים, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, כָּל הַמּוֹצִיא זֶרַע לְבַטָּלָה, הוּא כְּשׁוֹפֵךְ דָּמִים. וְכֵן מִי שֶׁאֵינוֹ עוֹסֵק בִּפְרִיָּה וּרְבִיָּה שֶׁהוּא גַּם כֵּן בְּחִינַת פְּגַם הַבְּרִית, הוּא גַּם כֵּן שׁוֹפֵךְ דָּמִים, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה. נִמְצָא, שֶׁפְּגַם הַבְּרִית הוּא בְּחִינַת שָׁלֹשׁ עֲבֵרוֹת הַנַּ\"ל שֶׁהֵם בְּחִינַת כָּבֵד, מָרָה, טְחוֹל, שֶׁהֵם בְּחִינַת קִטְרוּגִין דְּשָׁלֹשׁ תְּפִלּוֹת, שֶׁהֵם בְּחִינַת מֹחַ, לֵב, רֵאָה, כַּמּוּבָא בַּתִּקּוּנִים, כִּי שָׁלֹשׁ תְּפִלּוֹת הֵם בְּחִינַת שְׁלֹשָׁה מֹחִין, שְׁלֹשָׁה מִינֵי רַחֲמָנוּת. וְשָׁלֹשׁ עֲבֵרוֹת הַנַּ\"ל הֵם בְּחִינַת פְּגַם נִאוּף שֶׁהוּא בְּחִינַת פְּגַם הַשְּׁלֹשָׁה מֹחִין, פְּגַם הַשְּׁלֹשָׁה מִינֵי רַחֲמָנוּת, שֶׁהוּא פְּגַם הַשָּׁלֹשׁ תְּפִלּוֹת כַּנַּ\"ל. וְעַל-כֵּן כְּנֶגֶד אֵלּוּ הַשָּׁלֹשׁ עֲבֵרוֹת, חַס וְשָׁלוֹם, צְרִיכִין לִמְסֹר נַפְשׁוֹ מַמָּשׁ לָמוּת עַל קִדּוּשׁ הַשֵּׁם, כִּי כְּשֶׁיֵּשׁ תַּאֲוַת נִאוּף, חַס וְשָׁלוֹם, וַאֲזַי הַתְּפִלָּה בִּבְחִינַת דִּין וְכוּ', אֲזַי צְרִיכִין בַּעַל כֹּחַ שֶׁיִּתְפַּלֵּל תְּפִלָּה בִּבְחִינַת דִּין, וְהַתְּפִלָּה הַזֹּאת עוֹמֶדֶת לוֹ בְּצַוָּארוֹ וְכוּ' כַּנַּ\"ל. וְזֶה בְּחִינַת מְסִירַת נֶפֶשׁ לְמִיתָה מַמָּשׁ בִּשְׁבִיל שָׁלֹשׁ עֲבֵרוֹת הַנַּ\"ל, כִּי כְּשֶׁמִּתְגַּבְּרִין אֵלּוּ הַשָּׁלֹשׁ עֲבֵרוֹת, חַס וְשָׁלוֹם, שֶׁהֵם בְּחִינַת פְּגַם נִאוּף כַּנַּ\"ל, אֲזַי צְרִיכִין לְהִתְפַּלֵּל דַּיְקָא תְּפִלָּה בִּבְחִינַת דִּין וּצְרִיכִין לָזֶה בַּעַל כֹּחַ גָּדוֹל כַּנַּ\"ל. וְזֶה בְּחִינַת מְסִירַת נֶפֶשׁ לְמִיתָה מַמָּשׁ, שֶׁזֶּה בְּחִינַת תְּפִלָּה, בִּבְחִינַת דִּין, שֶׁזֶּה בְּחִינַת רָצוֹא לְבַד בְּלִי וָשׁוֹב, כִּי כְּשֶׁמּוֹסֵר נַפְשׁוֹ מַמָּשׁ לְמִיתָה בְּחִינַת רָצוֹא לְבַד, אֲזַי הוּא בְּחִינַת דִּין, כִּי כְּשֶׁהַנְּשָׁמָה עוֹלָה לְמַעְלָה, נִשְׁאָר הַגּוּף מֵת בִּבְחִינַת דִּין וַאֲזַי הַסִּטְרָא אָחֳרָא רוֹצָה לִבְלֹעַ אוֹתוֹ הַגּוּף מֵת, כִּי אֲחִיזָתוֹ הוּא רַק בִּבְחִינַת מִיתָה כַּיָּדוּעַ, אֲבָל זֶה הַגּוּף מֵת, שֶׁל זֶה הַקָּדוֹשׁ שֶׁמָּסַר נַפְשׁוֹ עַל קִדּוּשׁ ה', הוּא עוֹמֵד לוֹ לְהַסִּטְרָא אָחֳרָא בְּצַוָּארוֹ, בְּבֵית הַבְּלִיעָה שֶׁלּוֹ, עַד שֶׁהוּא מֻכְרָח לִתֵּן הֲקָאוֹת, לְהָקִיא כָּל הַקְּדֻשּׁוֹת שֶׁבָּלַע בִּבְחִינַת חַיִל בָּלַע וַיְקִאֶנּוּ, כַּמְבֹאָר שָׁם בַּמַּאֲמָר הַנַּ\"ל לְעִנְיַן תְּפִלָּה בִּבְחִינַת דִּין שֶׁל הַבַּעַל כֹּחַ, כְּמוֹ כֵן מַמָּשׁ זֶה הַקָּדוֹשׁ שֶׁמָּסַר נַפְשׁוֹ עַל קִדּוּשׁ הַשֵּׁם בִּשְׁבִיל שָׁלֹשׁ עֲבֵרוֹת הַנַּ\"ל, גּוּפוֹ הַנִּפְטַר בִּקְדֻשָּׁה, הוּא עוֹמֵד לוֹ בְּצַוָּארוֹ, בְּבֵית הַבְּלִיעָה שֶׁלּוֹ, עַד שֶׁמֻּכְרָח לְהָקִיא כָּל מַה שֶּׁבָּלַע, כִּי מְסִירַת נֶפֶשׁ לְמִיתָה מַמָּשׁ עַל קִדּוּשׁ ה' הוּא בְּחִינַת תְּפִלָּה, בִּבְחִינַת דִּין, בִּבְחִינַת רָצוֹא לְבַד כַּנַּ\"ל. וְעַל-יְדֵי-זֶה בְּעַצְמוֹ שֶׁמּוֹסֵר נַפְשׁוֹ עַל קִדּוּשׁ ה' הוּא בְּחִינַת בַּעַל כֹּחַ, בְּחִינַת גִּבֹּרֵי כֹחַ עֹשֵֹי דְּבָרוֹ וְכוּ'. וְעַל-כֵּן עַל-יְדֵי מְסִירַת נַפְשׁוֹ שֶׁל זֶה הַקָּדוֹשׁ, שֶׁהוּא בְּחִינַת תְּפִלָּה, בִּבְחִינַת דִּין שֶׁל הַבַּעַל כֹּחַ, עַל-יְדֵי-זֶה הוּא מוֹצִיא כָּל הַקְּדֻשּׁוֹת שֶׁבָּלְעָה הַסִּטְרָא אָחֳרָא. וְזֶה שֶׁמּוּבָא בְּכִתְבֵי הָאֲרִ\"י, זִכְרוֹנוֹ לִבְרָכָה, שֶׁעִקַּר עֲלִיַּת נִיצוֹצֵי הַקְּדֻשָּׁה הוּא עַל-יְדֵי עֲשָֹרָה הֲרוּגֵי מַלְכוּת, כִּי עַל-יְדֵי הַמְּסִירַת נֶפֶשׁ עַל קִדּוּשׁ ה' שֶׁל הָעֲשָֹרָה הֲרוּגֵי מַלְכוּת, שֶׁהוּא בְּחִינַת תְּפִלָּה בִּבְחִינַת דִּין, עַל-יְדֵי-זֶה גּוּפָם הַקָּדוֹשׁ שֶׁנִּשְׁאָר בִּבְחִינַת דִּין אַחַר הִסְתַּלְּקוּת הַנֶּפֶשׁ עַל קִדּוּשׁ הַשֵּׁם, עָמְדָה לְהַסִּטְרָא אָחֳרָא בְּצַוָּארָהּ, בְּבֵית הַבְּלִיעָה שֶׁלָּהּ, עַד שֶׁהִיא מֻכְרַחַת לְהָקִיא כָּל הַנִּיצוֹצוֹת שֶׁבָּלְעָה מִן הַקְּדֻשָּׁה. וְעַד הַיּוֹם בְּכָל עֵת שֶׁאָנוּ מַזְכִּירִין כֹּחַ הָעֲשָֹרָה הֲרוּגֵי מַלְכוּת אָנוּ מוֹצִיאִין הַקְּדֻשָּׁה מֵהַסִּטְרָא אָחֳרָא וְהַכֹּל עַל-יְדֵי בְּחִינָה הַנַּ\"ל. וְזֶה בְּחִינַת מַה שֶּׁכָּתוּב בַּזֹּהַר שֶׁהַגּוּף שֶׁל הָעֲשָֹרָה הֲרוּגֵי מְלוּכָה נִמְסַר לְהַסִּטְרָא אָחֳרָא, לְמַלְכֵי הָאֻמּוֹת, וְהַנְּשָׁמָה עָלְתָה לְמַעְלָה, כְּמוֹ שֶׁנֶּאֱמַר בְּפָרָשַׁת וַיִּקְרָא בְּסוֹד הַקָּרְבָּן, כֻּלָּא סָלִיק לְאַתְרֵיהּ, עַיֵּן שָׁם. וְהַדָּבָר תָּמוּהַּ, לִכְאוֹרָה, אֵיךְ שַׁיָּךְ שֶׁגּוּפָם הַקְּדוֹשִׁים שֶׁל הַצַּדִּיקִים נוֹרָאִים כָּאֵלּוּ יִהְיֶה נִמְסָר לְהַסִּטְרָא אָחֳרָא, חַס וְשָׁלוֹם, אַךְ עַל-פִּי הַנַּ\"ל מְבֹאָר הֵיטֵב עַל נָכוֹן שֶׁהַגּוּפִים שֶׁלָּהֶם נִמְסַר לְהַסִּטְרָא אָחֳרָא, הַיְנוּ שֶׁהַגּוּפִים שֶׁלָּהֶם נִמְסְרוּ בְּכַוָּנָה לְהַסִּטְרָא אָחֳרָא שֶׁתִּבְלַע אוֹתָם בִּבְחִינַת וְהַשְׁלֵךְ לִפְנֵי פַּרְעֹה יְהִי לְתַנִּין, הַנֶּאֱמַר שָׁם בְּדִבְרֵי רַבֵּנוּ, זִכְרוֹנוֹ לִבְרָכָה, כִּי עַל-יְדֵי-זֶה שֶׁנִּמְסְרוּ גּוּפֵיהֶם לְהַסִּטְרָא אָחֳרָא לְבָלְעָם, עַל-יְדֵי-זֶה עָמְדוּ לְהַסִּטְרָא אָחֳרָא בְּצַוָּארוֹ, בְּבֵית הַבְּלִיעָה שֶׁלּוֹ. וְעַל-יְדֵי-זֶה הִיא מְקִיאָה כָּל הַקְּדֻשּׁוֹת שֶׁבָּלְעָה כַּנַּ\"ל, עַיֵּן שָׁם הֵיטֵב בַּמַּאֲמָר הַנַּ\"ל. וְזֶהוּ בְּחִינָה שֶׁל כָּל הַקְּדוֹשִׁים כַּנַּ\"ל. וְעַל-כֵּן דַּיְקָא עַל שָׁלֹשׁ עֲבֵרוֹת אֵלּוּ צְרִיכִין לָמוּת עַל קִדּוּשׁ הַשֵּׁם, כִּי הֵם בְּחִינַת תַּאֲוַת נִאוּף. וּכְשֶׁיֵּשׁ תַּאֲוַת נִאוּף, אָז צְרִיכִין תְּפִלָּה בִּבְחִינַת דִּין שֶׁל הַבַּעַל כֹּחַ, שֶׁהוּא בְּחִינַת מְסִירַת נֶפֶשׁ לְמִיתָה מַמָּשׁ עַל קִדּוּשׁ הַשֵּׁם כַּנַּ\"ל:"
  ],
  "Likutei Halakhot%2C Yoreh Deah%2C Laws of Interest.": [
    "עִנְיַן רִבִּית שֶׁלְּפִי דַּעַת הֶהָמוֹן הוּא הֵפֶךְ הַסְּבָרָא, כִּי מֵהָרָאוּי שֶׁיִּתֵּן לוֹ שְֹכַר הַמְתָּנַת מְעוֹתָיו בִּשְׁבִיל שֶׁהָיוּ בְּטֵלוֹת אֶצְלוֹ, אַךְ בֶּאֱמֶת הַתּוֹרָה אָסְרָה רִבִּית, וְהָאִסּוּר חָמוּר מְאֹד וּכְאִלּוּ כּוֹפֵר בָּעִקָּר, חַס וְשָׁלוֹם:",
    "כִּי אִיתָא בְּדִבְרֵי רַבֵּנוּ נֵרוֹ יָאִיר, שֶׁכָּל הַשֶּׁפַע שֶׁל מָמוֹן בָּא לָאָדָם מִבְּחִינַת נֶפֶשׁ, שֶׁהוּא בְּחִינַת נוּקְבָא, בְּחִינַת רַגְלַיִן, עַיֵּן בַּמַּאֲמָר \"גְּזֵלָה\", סִימָן סט. וְהִנֵּה כְּשֶׁהוּא מַלְוֶה לַחֲבֵרוֹ מָעוֹת, בָּזֶה הוּא קוֹנֶה אוֹתוֹ, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, עֶבֶד לֹוֶה לְאִישׁ מַלְוֶה, כִּי נַעֲשָֹה גוּפוֹ מְשֻׁעְבָּד אֵלָיו וּכְשֶׁנִּשְׁתַּעְבֵּד אֵלָיו הַלּוֹוֶה בְּעַצְמוֹ, דְּהַיְנוּ שִׁעְבּוּד גּוּפוֹ, אֲזַי מִמֵּילָא נִשְׁתַּעְבְּדוּ לוֹ כָּל נְכָסָיו, כִּי עַל-יְדֵי שֶׁהַלּוֹוֶה מְקַבֵּל מָעוֹת מֵהַמַּלְוֶה וְנַעֲשֶֹה עֶבֶד וּמְשֻׁעְבָּד אֵלָיו, כְּמוֹ שֶׁנֶּאֱמַר, \"עֶבֶד לֹוֶה וְכוּ'\", עַל-יְדֵי-זֶה הוּא נִכְלָל וְנַעֲשֶֹה בְּחִינַת נֶפֶשׁ אֵצֶל הַמַּלְוֶה, בִּבְחִינַת כִּי יִקְנֶה נֶפֶשׁ קִנְיַן כַּסְפּוֹ, שֶׁכְּשֶׁהָאָדָם קוֹנֶה עֶבֶד הוּא קוֹנֶה אֶת נַפְשׁוֹ, כְּמוֹ שֶׁנֶּאֱמַר, \"וְאֶת הַנֶּפֶשׁ אֲשֶׁר עָשׂוּ בְּחָרָן\", פֵּרֵשׁ רַשִׁ\"י, עֲבָדִים וּשְׁפָחוֹת שֶׁקָּנוּ. וְקָרָא הַכָּתוּב אוֹתָם בְּשֵׁם נְפָשׁוֹת, כִּי עִקַּר הַקִּנְיָן הוּא הַנֶּפֶשׁ, כִּי מֵאַחַר שֶׁהוּא קִנְיַן כַּסְפּוֹ נִמְצָא שֶׁהוּא בְּחִינַת נַפְשׁוֹ, כִּי כָּל הַנְּכָסִים שֶׁל הָאָדָם הֵם בִּבְחִינַת נֶפֶשׁ כַּנַּ\"ל, כַּמְבֹאָר בְּדִבְרֵי רַבֵּנוּ, נֵרוֹ יָאִיר, עַיֵּן שָׁם. וְכֵן הַלּוֹוֶה שֶׁנִּשְׁתַּעְבֵּד לְהַמַּלְוֶה עַל-יְדֵי שֶׁקִּבֵּל אֶצְלוֹ מָעוֹת הוּא בְּחִינַת נַפְשׁוֹ כַּנַּ\"ל. וְעַל-יְדֵי שִׁעְבּוּד עַצְמוֹ שֶׁל הַלּוֹוֶה, עַל-יְדֵי-זֶה נִשְׁתַּעְבְּדוּ מִמֵּילָא כָּל נְכָסָיו שֶׁל הַלּוֹוֶה אֶל הַמַּלְוֶה, כִּי כָּל הַנְּכָסִים הֵם בְּחִינַת הַנֶּפֶשׁ כַּנַּ\"ל. וּמֵאַחַר שֶׁנִּשְׁתַּעְבֵּד הַלּוֹוֶה בְּעַצְמוֹ, דְּהַיְנוּ שֶׁנִּכְלָל נַפְשׁוֹ בְּנֶפֶשׁ הַמַּלְוֶה וְנַעֲשֶֹה בְּחִינַת נֶפֶשׁ אֵצֶל הַמַּלְוֶה, נִמְצָא מִמֵּילָא כָּל הַנְּכָסִים וְכָל הָעֲשִׁירוּת שֶׁל הַלּוֹוֶה, הַכֹּל הוּא בִּרְשׁוּת הַמַּלְוֶה, כִּי כָּל הַנְּכָסִים הֵם בְּחִינַת נֶפֶשׁ כַּנַּ\"ל. וְזֶה שֶׁכָּתְבוּ הַפּוֹסְקִים בְּחֹשֶׁן מִשְׁפָּט סִימָן סו לְעִנְיָן הַמּוֹכֵר שְׁטַר חוֹב לַחֲבֵרוֹ וְחָזַר וּמְחָלוֹ מָחוּל, עַיֵּן שָׁם. שֶׁהָעִקָּר הוּא שִׁעְבּוּד גּוּפוֹ וְרַק עַל-יְדֵי שִׁעְבּוּד גּוּפוֹ נִשְׁתַּעְבְּדוּ הַנְּכָסִים הַיְנוּ כַּנַּ\"ל. וּמֵאַחַר שֶׁקָּנָה הַמַּלְוֶה נַפְשׁוֹ שֶׁל הַלּוֹוֶה כָּל יְמֵי מֶשֶׁךְ הַהַלְוָאָה, נִמְצָא שֶׁלּוֹקֵחַ אֵצֶל הַלּוֹוֶה שָֹכָר גָּדוֹל בִּשְׁבִיל הַמְתָּנַת הַמָּעוֹת, דְּהַיְנוּ הַשֶּׁפַע שֶׁל מָמוֹן שֶׁמְּקַבֵּל הַמַּלְוֶה מִבְּחִינַת הַנֶּפֶשׁ שֶׁל הַלּוֹוֶה, כִּי כָּל נֶפֶשׁ יֵשׁ לָהּ שֶׁפַע שֶׁל מָמוֹן, כַּמְבֹאָר בְּדִבְרֵי רַבֵּנוּ, זִכְרוֹנוֹ לִבְרָכָה שָׁם, עַיֵּן שָׁם. עַל-כֵּן אָסוּר לִקַּח אֶצְלוֹ עוֹד רִבִּית מֵאַחַר שֶׁכְּבָר קִבֵּל שָֹכָר גָּדוֹל כָּל יְמֵי הַהַלְוָאָה, דְּהַיְנוּ הַשֶּׁפַע שֶׁל מָמוֹן שֶׁקִּבֵּל מִנַּפְשׁוֹ שֶׁל הַלּוֹוֶה כַּנַּ\"ל, וְעַל-כֵּן אִסּוּרוֹ חָמוּר מְאֹד, כִּי בְּאִסּוּר זֶה נֶאֱחֶזֶת הַסִּטְרָא אָחֳרָא בְּיוֹתֵר, כִּי הַלּוֹוֶה נִקְרָא בַּעַל חוֹב שֶׁהוּא בְּחִינַת עֲבוֹדָה זָרָה שֶׁנִּקְרֵאת חוֹבָה כִּדְאִיתָא בְּדִבְרֵי רַבֵּנוּ, נֵרוֹ יָאִיר, בְּסִימָן כג. וְעַל-כֵּן הָאָדָם צָרִיךְ לִשְׁמֹר עַצְמוֹ מְאֹד מִלִּהְיוֹת בַּעַל חוֹב וְעַל כָּל פָּנִים צָרִיךְ שֶׁתִּהְיֶה הַהַלְוָאָה בְּהֶתֵּר עַל-פִּי הַתּוֹרָה, אֲבָל כְּשֶׁנַּעֲשֶֹה אִסּוּר בְּהַלְוָאָה, דְּהַיְנוּ אִסּוּר רִבִּית, אֲזַי הַסִּטְרָא אָחֳרָא, שֶׁהִיא בְּחִינַת חוֹבָה, בְּחִינַת עֲבוֹדָה זָרָה כַּנַּ\"ל, נֶאֱחֶזֶת שָׁם מְאֹד, כִּי יֵשׁ לָהּ אֲחִיזָה שָׁם כַּנַּ\"ל. וְעַל-כֵּן נֶחֱשָׁב כְּאִלּוּ כּוֹפֵר, הַיְנוּ בְּחִינַת עֲבוֹדָה זָרָה, כִּי בֶּאֱמֶת צָרִיךְ לְהַאֲמִין שֶׁהַשֶּׁפַע הוּא רַק מֵה' יִתְבָּרַךְ וּכְשֶׁיַּאֲמִין שֶׁהַשֶּׁפַע מָמוֹן בָּא מִלְּמַעְלָה בְּוַדַּאי לֹא יִקַּח אֶצְלוֹ רִבִּית, כִּי כְּבָר קִבֵּל הַרְבֵּה מֵהַלּוֹוֶה מִבְּחִינַת נַפְשׁוֹ כַּנַּ\"ל:"
  ],
  "Likutei Halakhot%2C Yoreh Deah%2C Laws of Idolatrous Practices.": [
    "אָסוּר לִלְבֹּשׁ בְּמַלְבּוּשֵׁיהֶם מִשּׁוּם חֻקַּת הָעַכּוּ\"ם וְכֵן שְׁאָר דְּבָרִים, עַיֵּן שָׁם:",
    " כִּי יִשְֹרָאֵל עַם קָדוֹשׁ נִגְדְּלוּ מִכָּל הַשִּׁבְעִים אֻמּוֹת וְזָכוּ לְהִתְקָרֵב לְהַשֵּׁם יִתְבָּרַךְ. וְעִקַּר הַהֶבְדֵּל בֵּין יִשְֹרָאֵל לָאֻמּוֹת הוּא רַק עַל-יְדֵי שְׁמִירַת הַבְּרִית, כְּמוֹ שֶׁכָּתוּב, \"וְעַמֵּךְ יִשְֹרָאֵל כֻּלָּם צַדִּיקִים\". שֶׁיִּשְֹרָאֵל נִקְרְאוּ כֻּלָּם צַדִּיקִים בְּחִינַת שׁוֹמְרֵי הַבְּרִית, כִּי עַל-יְדֵי-זֶה עִקַּר הִתְקָרְבוּת יִשְֹרָאֵל לַאֲבִיהֶם שֶׁבַּשָּׁמַיִם, כַּמְבֹאָר בַּמַּאֲמָר \"הַאי מָאן דְּאָזֵיל לְמִינְסָב\". בְּסִימָן כט לִקּוּטֵי חֵלֶק א, עַיֵּן שָׁם. וְכֵן מוּבָא בְּכַמָּה מְקוֹמוֹת בְּדִבְרֵי רַבֵּנוּ, עַיֵּן שָׁם. וְעַל-כֵּן צְרִיכִין יִשְֹרָאֵל לִהְיוֹת פְּרוּשִׁים וּמֻבְדָּלִים מִן הַשִּׁבְעִים אֻמּוֹת בְּכָל הָעִנְיָנִים הֵן בַּאֲכִילָה וּשְׁתִיָּה וְהֵן בְּמַלְבּוּשֵׁיהֶם. וְהַבְּגָדִים שֶׁל הָאָדָם מְרַמְּזִין עַל מִדּוֹתָיו שֶׁל הָאָדָם, כַּמּוּבָא בְּסֵפֶר הָא\"ב אוֹת בְּגָדִים, כִּי הַמַּלְבּוּשִׁין הֵם כְּפִי תִּקּוּן הַבְּרִית שֶׁל כָּל אֶחָד, שֶׁבָּזֶה תָּלוּי כָּל הַמִּדּוֹת כַּיָּדוּעַ, עַיֵּן בַּמַּאֲמָר סִימָן כט הַנַּ\"ל, שֶׁעִקַּר תִּקּוּן הַבְּגָדִים שֶׁיִּהְיוּ בִּבְחִינַת בְּגָדִים לְבָנִים, כְּמוֹ שֶׁכָּתוּב, \"בְּכָל עֵת יִהְיוּ בְגָדֶיךָ לְבָנִים\". הוּא תָּלוּי בְּתִקּוּן הַבְּרִית, שֶׁהוּא כְּלָלִיּוּת הַגִּידִין, עַיֵּן שָׁם. וְעַל-כֵּן יִשְֹרָאֵל מְשֻׁנִּין בְּמַלְבּוּשֵׁיהֶם מִכָּל הַשִּׁבְעִים אֻמּוֹת וְיֵשׁ לָהֶם כַּמָּה מִצְוֹת בְּהַבְּגָדִים, כְּגוֹן צִיצִית וְשַׁעְטְנֵ\"ז. כִּי הַבְּגָדִים שֶׁל יִשְֹרָאֵל יְקָרִים מְאֹד, כְּמוֹ שֶׁכָּתוּב, \"וְרֵיחַ שַֹלְמוֹתֶיךָ כְּרֵיחַ לְבָנוֹן\". כִּי עִקַּר קְדֻשַּׁת יִשְֹרָאֵל, שֶׁהוּא שְׁמִירַת הַבְּרִית תְּלוּיִים וְנִכָּרִים בְּהַבְּגָדִים כַּנַּ\"ל, כִּי בִּגְדֵי יִשְֹרָאֵל הֵם בִּבְחִינַת בְּגָדִים לְבָנִים כַּנַּ\"ל, וְעַל-כֵּן זָכוּ יִשְֹרָאֵל לְתִקּוּן הַבְּגָדִים, דְּהַיְנוּ מִצְוַת צִיצִית שֶׁהוּא תִּקּוּן הַבְּגָדִים, שֶׁהוּא בִּבְחִינַת בְּגָדִים לְבָנִים, בְּחִינַת טַלִּית לָבָן הֵפֶךְ פְּגַם הַבְּרִית שֶׁמִּשָּׁם פְּגַם הַבְּגָדִים, דְּהַיְנוּ בְּגָדִים מְלֻכְלָכִים עַל-יְדֵי כְּתָמִים בְּחִינַת דַּם נִדּוֹת שֶׁהוּא בְּחִינַת בְּגָדִים צוֹאִים, כִּי עִקַּר הָעֹנֶשׁ שֶׁנֶּעֱנָשִׁין לְהִתְלַבֵּשׁ בִּבְגָדִים צוֹאִים, חַס וְשָׁלוֹם, הוּא רַק עַל-יְדֵי פְּגַם הַבְּרִית, כְּמוֹ שֶׁכָּתוּב, \"וִיהוֹשֻׁעַ הָיָה לְבוּשׁ בְּגָדִים צוֹאִים\". וְזֶה הָיָה עַל שֶׁהָיוּ בָּנָיו נְשׂוּאֵי נָכְרִיּוֹת, כִּי פְּגַם הַבְּרִית נִכָּר בְּהַבְּגָדִים בִּבְחִינַת גַּם בִּכְנָפַיִךְ נִמְצְאוּ דַּם נַפְשׁוֹת אֶבְיוֹנִים נְקִיִּים שֶׁזֶּה בְּחִינַת פְּגַם הַבְּרִית שֶׁהוּא כְּאִלּוּ שׁוֹפֵךְ דַּם נָקִי, חַס וְשָׁלוֹם, כַּמּוּבָא. וְזֶהוּ \"בִּכְנָפַיִךְ\", 'בִּכְנָפַיִךְ' דַּיְקָא שֶׁההֵם הַמַּלְבּוּשִׁים כַּנַּ\"ל, הֵפֶךְ כַּנְפֵי הַצִּיצִית שֶׁהֵם תִּקּוּן הַבְּגָדִים, בְּחִינַת בְּגָדִים לְבָנִים שֶׁעַל יָדָם תִּקּוּן הַבְּרִית, כִּי צִיצִית הוּא תִּקּוּן הַבְּרִית, כַּמּוּבָא בְּמָקוֹם אַחֵר, כִּי בְּגָדִים צוֹאִים, שֶׁהֵם בְּגָדִים מְלֻכְלָכִים מִכְּתָמִים וְדַם נִדּוֹת, שֶׁזֶּהוּ בְּחִינַת טַלִּית אָדֹם, שֶׁהוּא הֵפֶךְ מִצִּיצִית, שֶׁהוּא בְּחִינַת טַלִּית לָבָן כַּנַּ\"ל. כִּי טַלִּית אָדֹם הוּא בְּחִינַת עֵשָֹו, כַּמּוּבָא בְּדִבְרֵי רַבֵּנוּ, נֵרוֹ יָאִיר, כְּמוֹ שֶׁכָּתוּב, \"וְיָצָא הָרִאשׁוֹן אַדְמוֹנִי כֻּלּוֹ כְּאַדֶּרֶת שֵֹעָר. וּפֵרֵשׁ רַשִׁ\"י, כְּטַלִּית. עַיֵּן בְּדִבְרֵי רַבֵּנוּ בַּמַּאֲמָר \"רָאִיתִי מְנוֹרַת זָהָב\". בְּסִימָן ח לִקּוּטֵי חֵלֶק א. וְעֵשָֹו הוּא עֲמָלֵק, שֶׁהוּ עִקַּר פְּגַם הַבְּרִית כַּמּוּבָא. וְזֶה שֶׁכָּלַל הָאִסּוּר שֶׁל מַלְבּוּשֵׁי עַכּוּ\"ם בְּחֻקּוֹתֵיהֶם כִּי חֻקּוֹת שֶׁבִּקְדֻשָּׁה, דְּהַיְנוּ חֻקּוֹת הַתּוֹרָה הֵם בְּחִינַת שְׁמִירַת הַבְּרִית, כ\"ש וְחק בשארו שם וְצֶאֱצָאָיו חָתַם וְכוּ'. כִּי הַחֹק הוּא דָּבָר שֶׁאֵין לוֹ טַעַם. נִמְצָא, שֶׁהוּא בִּבְחִינַת אֱמוּנָה מֵאַחַר שֶׁאֵין הַשֵֹּכֶל מְחַיֵּב דָּבָר זֶה, כִּי אֵין לוֹ טַעַם. וְעִקַּר הָאֱמוּנָה תָּלוּי בְּתִקּוּן הַבְּרִית, כַּמּוּבָא בְּדִבְרֵי רַבֵּנוּ, נֵרוֹ יָאִיר, סִימָן לא. וְעַל-כֵּן תִּקּוּן הַבְּרִית נִקְרָא בְּשֵׁם חֹק וְחֻקָּה, בְּחִינַת חֻקַּת הַתּוֹרָה, כִּי עַל-יְדֵי תִּקּוּן הַבְּרִית זוֹכִין לְחֻקּוֹת שֶׁבִּקְדֻשָּׁה, שֶׁהֵם בְּחִינַת אֱמוּנָה כַּנַּ\"ל. וְעַכּוּ\"ם שֶׁהֵם בִּבְחִינַת פְּגַם הַבְּרִית כַּנַּ\"ל, יֵשׁ לָהֶם אֱמוּנוֹת כּוֹזְבִיּוֹת וְנִקְרָאִים גַּם כֵּן חֻקּוֹת, שֶׁהֵם פְּגַם וּנְפִילוֹת הָאֱמוּנָה וְהַחֻקּוֹת שֶׁבִּקְדֻשָּׁה. וְעַל-כֵּן מְשֻׁנִּים בְּהַנְהָגוֹתֵיהֶם וּמַלְבּוּשֵׁיהֶם וְיֵשׁ לָהֶם כַּמָּה הַנְהָגוֹת שֶׁהֵם רַק עַל-פִּי חֹק בְּלִי טַעַם, כִּי כָּל זֶה בִּבְחִינַת אֱמוּנוֹת כּוֹזְבִיּוֹת שֶׁלָּהֶם שֶׁבָּאִים עַל-יְדֵי פְּגַם הַבְּרִית כַּנַּ\"ל. וְעַל-כֵּן יִשְֹרָאֵל עַם קָדוֹשׁ וְעִקַּר כְּלָל הַקְּדֻשָּׁה תָּלוּי בָּאֱמוּנָה וְכָל זֶה תָּלוּי בִּשְׁמִירַת הַבְּרִית כַּנַּ\"ל. וְעַל-כֵּן נִצְטַוּוּ, \"וּבְחֻקּוֹתֵיהֶם לֹא תֵלֵכוּ\" כַּנַּ\"ל:"
  ],
  "Likutei Halakhot%2C Yoreh Deah%2C Laws of Sourcerers and Enchanters.": [
    "אָסוּר לְעוֹנֵן וּלְנַחֵשׁ, דְּהַיְנוּ לוֹמַר עֵת פְּלוֹנִי יָפֶה עֵת פְּלוֹנִי וְכוּ'. מִשּׁוּם שֶׁנֶּאֱמַר, \"תָּמִים תִּהְיֶה וְכוּ'\". כִּי כְּשֶׁאוֹמֵר עֵת פְּלוֹנִי יָפֶה עֵת פְּלוֹנִי רַע. נִמְצָא, שֶׁנּוֹתֵן כֹּחַ וּשְׁלִיטָה לְהָעֵת רָעָה. וְכָל זֶה תָּלוּי בִּפְגַם הַבְּרִית, שֶׁעַל-יְדֵי-זֶה מִתְגַּבֵּר הָעֵת רָעָה, חַס וְשָׁלוֹם, כַּמְבֹאָר בַּמַּאֲמָר \"הַאי מָאן וְכוּ'\" בְּסִימָן כט. וְזֶה שֶׁנִּסְמָךְ לָזֶה הַפָּסוּק תָּמִים תִּהְיֶה, שֶׁהוּא הַהֵפֶךְ מִמְּעוֹנֵן, הַיְנוּ בְּחִינַת תִּקּוּן הַבְּרִית שֶׁנִּקְרָא תָּמִים, כְּמוֹ שֶׁכָּתוּב, \"הִתְהַלֵּךְ לְפָנַי וֶהֱיֵה תָמִים\". שֶׁעַל-יְדֵי-זֶה נִכְנָע הָעֵת רָעָה, שֶׁהוּא בִּבְחִינַת מְעוֹנֵן כַּנַּ\"ל. וְזֶהוּ תָּמִים תִהְיֶה עִם ה' אֱלֹקֶיךָ\". ה' אֱלֹקֶיךָ זֶה בְּחִינַת עָלְמָא דְּאָתֵי, בְּחִינַת ה' הוּא הָאֱלֹקִים. וּבִבְחִינַת עָלְמָא דְּאָתֵי שָׁם נִתְבַּטֵּל הָעֵת רָעָה לְגַמְרֵי, כִּי עָלְמָא דְּאָתֵי הוּא לְמַעְלָה מֵהַזְּמַן וְהַמִּדּוֹת וְהוּא כֻּלּוֹ טוֹב וְאֵין שָׁם בְּחִינַת הָעֵת רָעָה לְגַמְרֵי כְּלָל. וְזֶה זוֹכִין עַל-יְדֵי תִּקּוּן הַבְּרִית שֶׁעַל יָדוֹ נִתְרוֹמֵם הַמֹּחִין שֶׁהוּא בְּחִינַת הַדַּעַת, בְּחִינַת עָלְמָא דְּאָתֵי, כַּמּוּבָא בְּכַמָּה מְקוֹמוֹת. וְעַל-כֵּן עַל-יְדֵי תִּקּוּן הַבְּרִית נִתְבַּטֵּל הָעֵת רָעָה, כִּי זוֹכִין לִבְחִינַת עָלְמָא דְּאָתֵי שֶׁהוּא כֻּלּוֹ טוֹב לְמַעְלָה מֵהַזְּמַן כַּנַּ\"ל. וְזֶה שֶׁכָּתוּב, \"מֵאוֹתוֹת הַשָּׁמַיִם אַל תֵּחָתוּ כִי יֵחָתוּ הַגּוֹיִים מֵהֵמָּה\". כִּי יִשְֹרָאֵל שֶׁהֵם בִּבְחִינַת שׁוֹמְרֵי הַבְּרִית אֵין לָהֶם לִירא מֵאוֹתוֹת הַשָּׁמַיִם, שֶׁהֵם מוֹרִים עַל הַזְּמַנִּים וְהָעִתִּים, כִּי הָעֵת רָעָה נִתְבַּטֵּל עַל-יְדֵי בְּחִינַת שְׁמִירַת הַבְּרִית וְזוֹכִין לִבְחִינַת עָלְמָא דְּאָתֵי כַּנִּזְכָּר לְעֵיל:"
  ],
  "Likutei Halakhot%2C Yoreh Deah%2C Laws of Shaving and Tatooing.": [
    "בָּנִים אַתֶּם לַה' אֱלֹקֵיכֶם לֹא תִּתְגֹּדֲדוּ וְלֹא תָשִֹימוּ קָרְחָה בֵּין עֵינֵיכֶם וְכוּ':",
    "כִּי אֲנַחְנוּ עַם קָדוֹשׁ צְרִיכִין תָּמִיד לְהַכְנִיעַ וּלְשַׁבֵּר סִטְרָא דְּמוֹתָא שֶׁהִיא הַסִּטְרָא אָחֳרָא. עַל-כֵּן צְרִיכִין לִשְׁמֹר אֶת הַזִּכָּרוֹן מְאֹד, דְּהַיְנוּ לְאַדְבְּקָא מַחֲשַׁבְתֵּיהּ בְּעָלְמָא דְּאָתֵי, שֶׁזֶּהוּ בְּחִינַת זִכָּרוֹן, כַּמּוּבָא בַּמַּאֲמָר \"וַיְהִי מִקֵּץ\", בְּסִימָן נד לִקּוּטֵי חֵלֶק א, כִּי עָלְמָא דְּאָתֵי הוּא מְקוֹם הַחַיִּים, כַּיָּדוּעַ, הֵפֶךְ הַשִּׁכְחָה שֶׁהוּא סִטְרָא דְּמוֹתָא, כְּמוֹ שֶׁמְּבֹאָר שָׁם בְּחִינַת נִשְׁכַּחְתִּי כְּמֵת מִלֵּב. וְעִקַּר שְׁלֵמוּת הַזִּכָּרוֹן הוּא עַל-יְדֵי הַשִּׁכְחָה, דְּהַיְנוּ לִשְׁכֹּחַ מֵהַלֵּב כָּל עִסְקֵי עוֹלָם הַזֶּה, שֶׁהֵם חוּץ מֵעָלְמָא דְּאָתֵי, דְּהַיְנוּ כָּל הַתַּאֲווֹת רָעוֹת וּמִדּוֹת רָעוֹת צָרִיךְ לְהַשְׁכִּיחַ אוֹתָם מֵהַלֵּב וְשֶׁלֹּא לִזְכֹּר אוֹתָם כְּלָל בִּבְחִינַת וְשִׁכְחִי עַמֵּךְ וּבֵית אָבִיךְ. וְאָז יֵשׁ שְׁלֵמוּת לְהַזִּכָּרוֹן, דְּהַיְנוּ שֶׁיּוּכַל לְאַדְבְּקָא מַחֲשַׁבְתֵּיהּ בְּעָלְמָא דְּאָתֵי, כִּי כָּל זְמַן שֶׁזּוֹכֵר אֶת הָעוֹלָם הַזֶּה וְאֵינוֹ שׁוֹכֵחַ אוֹתוֹ, בְּוַדַּאי הוּא רָחוֹק מִבְּחִינַת זִכָּרוֹן, כִּי אִי אֶפְשָׁר לוֹ לְדַבֵּק מַחֲשַׁבְתּוֹ בְּעָלְמָא דְּאָתֵי, כִּי הָעוֹלָם הַבָּא וְעוֹלָם הַזֶּה הוּא שְׁנֵי דְּבָרִים וְזֶה הֵפֶךְ מִזֶּה כַּיָּדוּעַ:",
    " וְהַכְּלָל, שֶׁאָנוּ צְרִיכִין לְהַרְחִיק הַסִּטְרָא אָחֳרָא, סִטְרָא דְּמוֹתָא, שֶׁלֹּא לִנֹּק מֵהַקְּדֻשָּׁה. וְעַל-כֵּן כָּל עִסְקֵי עוֹלָם הַזֶּה, שֶׁהֵם חוּץ מֵהַקְּדֻשָּׁה, חוּץ מֵעָלְמָא דְּאָתֵי, שֶׁהֵם מֵהַסִּטְרָא אָחֳרָא, סִטְרָא דְּמוֹתָא, בְּחִינַת שִׁכְחָה, צָרִיךְ לִשְׁכֹּחַ אוֹתָם מִן הַלֵּב לְגַמְרֵי כַּנַּ\"ל, וְשֶׁלֹּא לִזְכֹּר אוֹתָם כְּלָל, כִּי כָּל זְמַן שֶׁזּוֹכֵר אוֹתָם, נִפְגָּם הַזִּכָּרוֹן דִּקְדֻשָּׁה, דְּהַיְנוּ לְאַדְבְּקָא מַחֲשַׁבְתֵּיהּ בְּעָלְמָא דְּאָתֵי כַּנַּ\"ל. וְזֶה הַזִּכָּרוֹן שֶׁל הַשִּׁכְחָה, דְּהַיְנוּ שֶׁזּוֹכֵר אֶת הַדָּבָר שֶׁצָּרִיךְ לִשְׁכֹּחַ, דְּהַיְנוּ חוּץ מֵעָלְמָא דְּאָתֵי כַּנַּ\"ל הוּא פְּגַם וּנְפִילַת הַזִּכָּרוֹן דִּקְדֻשָּׁה. נִמְצָא, שֶׁעַל-יְדֵי-זֶה הוּא נוֹתֵן, חַס וְשָׁלוֹם, כֹּחַ וְחַיּוּת לְהַסִּטְרָא אָחֳרָא, דְּהַיְנוּ שֶׁמַּמְשִׁיךְ הַזִּכָּרוֹן, שֶׁמִּשָּׁם הַחַיִּים, אֶל הַהֵפֶךְ, חַס וְשָׁלוֹם, דְּהַיְנוּ לִמְקוֹם הַשִּׁכְחָה סִטְרָא דְּמוֹתָא. עַל-כֵּן צְרִיכִין לִשְׁכֹּחַ אֶת הַשִּׁכְחָה, דְּהַיְנוּ כָּל עִסְקֵי עוֹלָם הַזֶּה שֶׁהֵם חוּץ מֵהַקְּדֻשָּׁה, שֶׁהֵם כֻּלָּם בְּחִינַת סִטְרָא דְּמוֹתָא, בְּחִינַת שִׁכְחָה, צָרִיךְ לִשְׁכֹּחַ אוֹתָם כְּדֵי לְהַחֲזִירָם לִמְקוֹמָם, מִמָּקוֹם שֶׁבָּאוּ לְשָׁם יֵלְכוּ, כִּי כֻּלָּם בָּאוּ מִבְּחִינַת שִׁכְחָה. וְעַל-כֵּן צָרִיךְ לְהַחֲזִירָם לְשָׁם, דְּהַיְנוּ לִשְׁכֹּחַ אוֹתָם וְשֶׁלֹּא לִזְכֹּר אוֹתָם כַּנַּ\"ל. וַאֲזַי הַזִּכָּרוֹן הָאֱמֶת, דְּהַיְנוּ הַזִּכָּרוֹן שֶׁל הַקְּדֻשָּׁה כְּתִקּוּנוֹ כַּנַּ\"ל. וְעַל-כֵּן אָנוּ מְצֻוִּים שֶׁלֹּא לְהִתְקַשּׁוֹת עַל הַמֵּת יוֹתֵר מִדַּאי כְּדֵי שֶׁלֹּא לְהַמְשִׁיךְ הַסִּטְרָא דְּמוֹתָא, חַס וְשָׁלוֹם, רַק צָרִיךְ לְהַעֲבִירָם מִדַּעְתּוֹ וּלְשָׁכְחָם כַּנַּ\"ל, כִּי בְּחִינַת הַשִּׁכְחָה צְרִיכִין לִשְׁכֹּחַ כַּנַּ\"ל, רַק צָרִיךְ לַעֲשׂוֹת הַהֵפֶךְ מַמָּשׁ, דְּהַיְנוּ לְאַדְבְּקָא מַחֲשַׁבְתֵּיהּ בְּעָלְמָא דְּאָתֵי, שֶׁהוּא בְּחִינַת זִכָּרוֹן, שֶׁשָּׁם הַחַיִּים, כִּי כְּשֶׁמְּדַבֵּק מַחֲשַׁבְתּוֹ לְשָׁם מִמֵּילָא לֹא יִצְטַעֵר עַל הַמֵּת, כִּי לָמָּה לוֹ לְצַעֵר, הֲלֹא, אַדְּרַבָּא, עַכְשָׁיו יָצָא מֵחַיֵּי שָׁעָה וְזָכָה לְחַיִּים נִצְחִיִּים, שֶׁהֵם בְּעָלְמָא דְּאָתֵי. וְעַל-כֵּן הָעַכּוּ\"ם שֶׁהֵם רְחוֹקִים מֵהַקְּדֻשָּׁה, מִבְּחִינַת עָלְמָא דְּאָתֵי, כִּי הֵם מִן הַסִּטְרָא אָחֳרָא, סִטְרָא דְּמוֹתָא, עַל-כֵּן הֵם רוֹצִים לְהַגְבִּיר, חַס וְשָׁלוֹם, אֶת הַסִּטְרָא אָחֳרָא וְכוּ'. וְעַל-כֵּן הֵם עוֹשִֹים קָרְחָה וּמִתְגּוֹדְדִים עַל מֵתָם כְּדֵי שֶׁיִּהְיֶה נִזְכָּר אֶצְלָם וְלֹא יִשְֹתַּכַּח מֵהֶם, כְּדֵי לְהַמְשִׁיךְ וּלְהִתְגַּבֵּר, חַס וְשָׁלוֹם, סִטְרָא דְּמוֹתָא, וְהֵם רוֹצִים, חַס וְשָׁלוֹם, לְהַמְשִׁיךְ בְּחִינַת הַזִּכָּרוֹן אֶל מְקוֹם הַשִּׁכְחָה כַּנַּ\"ל. וְעַל-כֵּן אָנוּ מְצֻוִּים וּמֻזְהָרִים עַל זֶה, כִּי אָנוּ צְרִיכִין לִשְׁמֹר אֶת הַזִּכָּרוֹן דִּקְדֻשָּׁה, דְּהַיְנוּ לְדַבֵּק מַחֲשַׁבְתּוֹ בְּעָלְמָא דְּאָתֵי שֶׁהוּא מְקוֹם הַחַיִּים כַּנַּ\"ל. וּצְרִיכִין לִשְׁכֹּחַ אֶת בְּחִינַת הַשִּׁכְחָה כַּנַּ\"ל. וְעִקַּר הָאִסּוּר שֶׁלֹּא לַעֲשׂוֹת קָרְחָה עַל הַמֵּת, שֶׁלֹּא לְהִתְגּוֹדֵד, דְּהַיְנוּ כְּתֹבֶת קַעֲקַע, כִּי הֵם הָיוּ נוֹהֲגִים לַעֲשׂוֹת כָּךְ עַל מֵתָם לְהִתְגּוֹדֵד וְלַעֲשׂוֹת קָרְחָה בְּרֹאשָׁם, כְּדֵי לִפְגֹּם אֶת הַזִּכָּרוֹן שֶׁבָּרֹאשׁ, כִּי הַזִכָּרוֹן הוּא בַּמֹּחַ וְרוֹצִים לַהֲפֹךְ, לְהִתְגַּבֵּר שָׁם סִטְרָא דְּמוֹתָא, חַס וְשָׁלוֹם, לַעֲשׂוֹת שָׁם סִימָן לִזְכֹּר אֶת הַמֵּת, שֶׁזֶּה בְּחִינַת פְּגַם הַזִּכָּרוֹן, שֶׁמַּמְשִׁיכִין בְּחִינַת זִכָּרוֹן אֶל מְקוֹם הַשִּׁכְחָה כַּנַּ\"ל. וְזֶה בְּחִינַת קָרְחָה, דְּהַיְנוּ שֶׁתּוֹלְשִׁין הַשְֹּעָרוֹת שֶׁבְּרֹאשָׁם, כִּי הַשְֹּעָרוֹת הֵם מוֹתְרֵי מֹחִין וְהֵם בְּחִינַת מַלְכוּת, כַּמּוּבָא בַּמַּאֲמָר \"מֵישְׁרָא דְּסַכִּינָא\" (סִימָן ל) וְשָׁם עִקַּר הִתְגַּבְּרוּת הַסִּטְרָא אָחֳרָא, סִטְרָא דְּמוּתָא, בִּבְחִינַת רַגְלֶיהָ יוֹרְדוֹת מָוֶת. וְזֶהוּ גַּם כֵּן בְּחִינַת כְּתֹבֶת קַעֲקַע, דְּהַיְנוּ שֶׁחוֹקְקִים עַל בְּשָֹרָם לְזִכָּרוֹן, כִּי בְּשַֹר הַגּוּף הוּא בִּבְחִינַת מַלְכוּת וְשָׁם מַגִּיעַ הַפְּגָם שֶׁל הִתְגַּבְּרוּת סִטְרָא דְּמוֹתָא, חַס וְשָׁלוֹם, כַּנַּ\"ל. וְזֶהוּ בְּחִינַת שֶׁנִּקְרָא כְּתֹבֶת קַעֲקַע שֶׁהוּא פְּגַם הַזִּכָּרוֹן, שֶׁהוּא בְּחִינַת כְּתֹב זֹאת זִכָּרוֹן בַּסֵּפֶר:",
    " וְזֶה שֶׁלָּמְדוּ רַבּוֹתֵינוּ זִכְרוֹנָם לִבְרָכָה גְּזֵרָה שָׁוָה, תְּפִלִּין מֵעֲשִֹיַּת קָרְחָה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, מַה לְּהַלָּן מָקוֹם שֶׁעוֹשִֹין קָרְחָה וְכוּ'. וְלָמְדוּ מְקוֹם הַתְּפִלִּין מֵעֲשִֹיַּת קָרְחָה, כִּי תְּפִלִּין הוּא מַמָּשׁ הַהֵפֶךְ מִזֶּה, כִּי תְּפִלִּין הֵם לְזִכָּרוֹן, כְּמוֹ שֶׁנֶּאֱמַר, \"וּלְזִכָּרוֹן בֵּין עֵינֶיךָ\". וְעַל-כֵּן הֵם בְּחִינַת חַיִּים, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, הַמַּנִּיחַ תְּפִלִּין זוֹכֶה לְחַיִּים. כִּי הַזִּכָּרוֹן שָׁם הַחַיִּים כַּנַּ\"ל. וְעַל-כֵּן בְּמָקוֹם שֶׁאָסוּר לַעֲשׂוֹת קָרְחָה, כְּדֵי לִשְׁמֹר אֶת הַזִּכָּרוֹן שֶׁלֹּא יִהְיֶה נִפְגָּם עַל-יְדֵי הִתְגַּבְּרוּת הַשִּׁכְחָה, שֶׁהוּא סִטְרָא דְּמוֹתָא, כְּדֵי שֶׁלֹּא יִהְיֶה נִמְשָׁךְ הַזִּכָּרוֹן אֶת מְקוֹם הַשִּׁכְחָה כַּנַּ\"ל, שָׁם הוּא הַמָּקוֹם שֶׁמְּצֻוֶּה לְהַנִּיחַ תְּפִלִּין, שֶׁהֵם גַּם כֵּן לִשְׁמֹר הַזִּכָּרוֹן כַּנַּ\"ל. וְעַל-כֵּן כָּתוּב בִּשְׁנֵיהֶם; בְּאִסּוּר קָרְחָה וּבְמִצְוַת תְּפִלִּין, \"בֵּין עֵינֵיכֶם\", אַף שֶׁעִקַּר הַמִּצְוָה וְהָאִסּוּר בִּמְקוֹם הַשֵּעָר כַּנַּ\"ל. כִּי שְׁמִירַת הַזִּכָּרוֹן תָּלוּי בָּעֵינַיִם כַּנַּ\"ל, כְּמוֹ שֶׁמְּבֹאָר שָׁם בַּמַּאֲמָר \"וַיְהִי מִקֵּץ\", סִימָן נד הַנַּ\"ל:",
    " וְזֶה שֶׁנֶּאֱמַר, \"בָּנִים אַתֶּם לַה' אֱלֹקֵיכֶם\". 'לַה' אֱלֹקֵיכֶם' דַּיְקָא, הַיְנוּ בְּחִינַת עָלְמָא דְּאָתֵי שֶׁצָּרִיךְ לְדַבֵּק מַחֲשַׁבְתּוֹ שָׁם. וְעַל-כֵּן \"לֹא תִּתְגּוֹדֲדוּ וְלֹא תָשִֹימוּ קָרְחָה\", כִּי זֶהוּ פְּגַם הַזִּכָּרוֹן כַּנַּ\"ל. וְזֶהוּ שֶׁלָּמְדוּ רַבּוֹתֵינוּ זִכְרוֹנָם לִבְרָכָה מִפָּסוּק לֹא תִּתְגּוֹדֲדוּ (דְּבָרִים יד, א), שֶׁלֹּא תַּעֲשׂוּ אֲגֻדּוֹת אֲגֻדּוֹת, כִּי צָרִיךְ לְדַבֵּק מַחֲשַׁבְתּוֹ בְּעָלְמָא דְּאָתֵי, וְשָׁם אֵלּוּ וָאֵלּוּ דִּבְרֵי אֱלֹקִים חַיִּים:"
  ],
  "Likutei Halakhot%2C Yoreh Deah%2C Laws of Shaving.": [
    "אִסּוּר גִּלּוּחַ הַפֵּאוֹת וְהַזָּקָן:",
    "עַל-פִּי מַה שֶּׁמְּבֹאָר בַּמַּאֲמָר \"מֵישְׁרָא דְּסַכִּינָא\", סִימָן ל; שֶׁהַשְּעָרוֹת הֵם בְּחִינַת חָכְמָה תַּתָּאָה שֶׁהוּא עִקַּר הַהַשָּגָה, שֶׁהוּא בְּחִינַת מַלְכוּת, עַיֵּן שָׁם. וְצָרִיךְ לְהַמְשִׁיךְ לָהּ חַיִּים, עַל-כֵּן צְרִיכִין לְהַעֲלוֹתָהּ אֶל אוֹר הַפָּנִים הַמֵּאִיר בְּשָׁלֹשׁ רְגָלִים שֶׁהֵם בְּחִינַת בִּינָה לִבָּא. וְצָרִיךְ לְחָתְכָהּ מִן הָאַרְבַּע מַלְכֻיּוֹת שֶׁהֵם הַסִּטְרָא אָחֳרָא, שֶׁלֹּא יִהְיֶה לָהֶם יְנִיקָה מִן הַחָכְמָה, בְּחִינַת מַלְכוּת כַּנַּ\"ל, שֶׁהוּא בְּחִינַת דָּלֵית. וְזֶה נַעֲשֶׂה עַל-יְדֵי חֶסֶד בְּחִינַת אַבְרָהָם, וְהַחֶסֶד נִתְגַּלֶּה עַל-יְדֵי הַתּוֹכָחָה, עַיֵּן שָׁם:",
    " וְהִנֵּה הַפֵּאוֹת וְהַזָּקָן הֵם אוֹר הַפָּנִים, הַדְרַת פָּנִים בְּחִינַת הַשָּגַת הַחָכְמָה, כְּמוֹ שֶׁנֶּאֱמַר, \"וְהָדַרְתָּ פְּנֵי זָקֵן\". שֶׁהַזָּקָן הוּא הַדְרַת פָּנִים, אוֹר הַפָּנִים, שֶׁהוּא בְּחִינַת הַחָכְמָה, כְּמוֹ שֶׁנֶּאֱמַר, \"חָכְמַת אָדָם תָּאִיר פָּנָיו\". כִּי הַזָּקָן הוּא בְּחִינַת שְׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן, כַּמּוּבָא כָּל זֶה בְּדִבְרֵי רַבֵּנוּ, עַיֵּן שָׁם, שֶׁהֵם עִקַּר הַשָּגַת הַחָכְמָה. וְעַל-כֵּן הַזָּקָן וְהַפֵּאוֹת הֵם שְׂעָרוֹת, כִּי הֵם בְּחִינַת הַשָּגַת הַחָכְמָה, שֶׁעִקַּר הַהַשָּגָה הוּא בִּבְחִינַת שְׂעָרוֹת, שֶׁהוּא הַחָכְמָה תַּתָּאָה, כְּמוֹ שֶׁמְּבֹאָר. וְזֶה בְּחִינַת שְׁלֹשׁ עֶשְׂרֶה מִדּוֹת שֶׁהֵם בְּחִינַת הַזָּקָן כַּנַּ\"ל, הַיְנוּ בְּחִינַת מִדּוֹת וְצִמְצוּמִים לְהַשֵּכֶל הָעֶלְיוֹן, כְּמוֹ שֶׁמְּבֹאָר שָׁם, שֶׁזֶּה בְּחִינַת שְׁעָרוֹת, בְּחִינַת שִׁעוּרָא דְּאַתְוָן דְּאוֹרָיְתָא שֶׁהֵם בְּחִינַת מִדּוֹת. וְעַל-כֵּן אָסוּר לְהַעֲבִיר תַּעַר עַל הַזָּקָן וְהַפֵּאוֹת, כִּי שָׁם עִקַּר הַחַיִּים וַאֲרִיכוּת יָמִים שֶׁזֶּה בְּחִינַת זָקָן כַּנַּ\"ל. וְאֵינוֹ בַּדִּין שֶׁיּוּנַף הַמְקַצֵּר עַל הַמַּאֲרִיךְ, כְּמוֹ שֶׁאָמְרוּ חֲזַ\"ל לְעִנְיַן מִזְבֵּחַ. וְעַל-כֵּן אָסוּר לְחָתְכָם וּלְהַשְׁחִיתָם, כִּי אַדְּרַבָּא, שָׁם עִקַּר עֲלִיּוֹת הַחָכְמָה תַּתָּאָה, כִּי הֵם אוֹר הַפָּנִים כַּנַּ\"ל. וְזֶה בְּחִינַת שְׁתֵּי פֵּאוֹת וְזָקָן כְּנֶגֶד שָׁלֹשׁ רְגָלִים שֶׁהֵם אוֹר הַפָּנִים כַּנַּ\"ל, כִּי שְׁתֵּי הַפֵּאוֹת הֵם בְּחִינַת יָמִין וּשְׂמֹאל, וְהַזָּקָן בְּאֶמְצַע, שֶׁזֶּה בְּחִינַת שָׁלֹשׁ רְגָלִים שֶׁהֵם כְּנֶגֶד שְׁלֹשָׁה אָבוֹת, שֶׁהֵם יָמִין וּשְׂמֹאל וְאֶמְצַע. וְעִקַּר אוֹר הַפָּנִים הוּא הַזָּקָן וְהוּא עִקַּר הַשָּגַת הַחָכְמָה. וְעַל-יְדֵי שְׁתֵּי הַפֵּאוֹת, שֶׁהֵם בְּחִינַת יָמִין וּשְׂמֹאל, שֶׁזֶּה בְּחִינַת חֶסֶד וְתוֹכָחָה, כִּי הַחֶסֶד הוּא יָמִין וְהַתּוֹכָחָה הוּא בְּחִינַת גְּבוּרוֹת, בְּחִינַת שְׂמֹאל. וְעַל-יְדֵי-זֶה זוֹכִין לִבְחִינַת זָקָן, בְּחִינַת אוֹר הַפָּנִים כַּנַּ\"ל. וּכְמוֹ שֶׁמְּבֹאָר שָׁם, אֲבָל כָּל שְׁאָר הַשְּעָרוֹת אַף שֶׁהֵם גַּם כֵּן בְּחִינַת מוֹתְרֵי מֹחִין, עִם כָּל זֶה, מֵחֲמַת שֶׁהֵם בִּבְחִינַת מוֹתָרוֹת יֵשׁ בָּהֶם יְנִיקָה לְהַסִּטְרָא אָחֳרָא, כִּי מִשָּׁם עִקַּר יְנִיקָתָם. וְעַל-כֵּן כְּשֶׁנִּתְגַּדְּלִין הַרְבֵּה צָרִיךְ לְחָתְכָם בִּבְחִינַת חֲתָכוֹ לְד, כְּדֵי שֶׁלֹּא לִתֵּן לָהֶם יְנִיקָה מִן הַחָכְמָה תַּתָּאָה, שֶׁהוּא בְּחִינַת אַרְבַּע כַּנַּ\"ל. וְעַל-כֵּן מִצְוָה גְּדוֹלָה לְגַלֵּחַ עֶרֶב הָרֶגֶל כְּדֵי לְחָתְכָהּ מִן הַאַרְבַּע מַלְכֻיּוֹת כְּדֵי שֶׁתּוּכַל לַעֲלוֹת בְּשָׁלֹשׁ רְגָלִים שֶׁהֵם אוֹר הַפָּנִים כַּנַּ\"ל:"
  ],
  "Likutei Halakhot%2C Yoreh Deah%2C Laws of Forbidden Dresss.": [
    "עַל-פִּי הַמְבֹאָר בַּמַּאֲמָר \"מֵישְׁרָא דְּסַכִּינָא\" בְּסִימָן ל שֶׁאִי אֶפְשָׁר לְהַשִֹּיג הַשָּגוֹת כִּי אִם עַל-יְדֵי הַצִּמְצוּם בַּשֵֹּכֶל הַתַּחְתּוֹן, שֶׁהוּא בְּחִינַת כְּלִי לְקַבֵּל בְּתוֹכוֹ הַשֵֹּכֶל הָעֶלְיוֹן וְהוּא בְּחִינַת מַלְכוּת, עַיֵּן שָׁם:",
    "וְזֶה בְּחִינַת בְּגָדִים, שֶׁהֵם בְּחִינַת מַלְכוּת, כַּמּוּבָא בַּמַּאֲמָר \"הַאי מָאן\" (בְּסִימָן כט), כִּי הַבְּגָדִים הֵם לְבוּשִׁים, הַיְנוּ בְּחִינַת הַשֵֹּכֶל הַתַּחְתּוֹן שֶׁמַּלְבִּישׁ וּמַגְבִּיל אֶת הַשֵֹּכֶל הָעֶלְיוֹן כַּנַּ\"ל. וְצָרִיךְ כָּל אֶחָד לִרְאוֹת, לְהִתְחַזֵּק, לְהַשִּיֹג הַשָֹּגוֹת לְפִי מַדְרֵגָתוֹ, כִּי בְּוַדַּאי כְּשֶׁהוּא יָכוֹל לְהַשִֹּיג הַשָֹּגָה גְּדוֹלָה לְפִי מַדְרֵגָתוֹ אָסוּר לוֹ לְהִסְתַּפֵּק עַצְמוֹ בְּהַשָֹּגָה וְשֵֹכֶל קָטָן שֶׁיַּשִֹּיג. וַאֲפִלּוּ לְהֵפֶךְ, דְּהַיְנוּ לְהִסְתַּכֵּל לְמַעְלָה מִמַּדְרֵגָתוֹ גַּם כֵּן אָסוּר, כַּמּוּבָא בְּכַמָּה מְקוֹמוֹת. וְזֶה בְּחִינַת הָאִסּוּר שֶׁל לֹא יִהְיֶה כְלִי גֶבֶר עַל אִשָּׁה, כִּי מִי שֶׁיֵּשׁ לוֹ שֵֹכֶל קָטָן וְהוּא בְּמַדְרֵגָה קְטַנָּה, הוּא בִּבְחִינַת אִשָּׁה, שֶׁהוּא בְּחִינַת דֵּעָה שֶׁאֵינָהּ מְיֻשֶּׁבֶת. וּלְהֵפֶךְ מִי שֶׁהוּא בְּמַדְרֵגָה עֶלְיוֹנָה, הוּא בִּבְחִינַת אִישׁ, שֶׁהוּא בְּחִינַת שֵֹכֶל מְיֻשָּׁב, כַּמּוּבָא שָׁם. וּמִי שֶׁהוּא בִּבְחִינַת אִשָּׁה בְּמַדְרֵגָה קְטַנָּה, אָסוּר לוֹ לְהִתְלַבֵּשׁ בְּטַלִּית שֶׁאֵינוֹ שֶׁלּוֹ, דְּהַיְנוּ לְהִסְתַּכֵּל לְמַעְלָה מִמַּדְרֵגָתוֹ. וְזֶהוּ, \"לֹא יִהְיֶה כְלִי גֶבֶר עַל אִשָּׁה\", 'גֶּבֶר' זֶה בְּחִינַת הֶחָכָם, בְּחִינַת גֶּבֶר חָכָם בְּעֹז. וּכְלִי גֶבֶר, זֶה בְּחִינַת הַצִּמְצוּמִים וְהַכֵּלִים שֶׁעַל יָדָם מְקַבֵּל הַחָכְמָה כַּנַּ\"ל, וְאַף-עַל-פִּי-כֵן, אַף-עַל-פִּי שֶׁהַחָכְמָה וְהַהַשָֹּגָה כְּבָר נִצְטַמְצְמוּ בִּבְחִינַת כֵּלִים מֵאַחַר שֶׁזָּכָה זֶה לְהַשִֹּיגָם, כִּי בְּלֹא כֵּלִים אִי אֶפְשָׁר לְשׁוּם חָכָם בָּעוֹלָם לְהַשִּיג, אַף-עַל-פִּי-כֵן לְמִי שֶׁהוּא בְּמַדְרֵגָה קְטַנָּה מִמֶּנּוּ וְהוּא בִּבְחִינַת אִשָּׁה, אָסוּר לוֹ לְהִתְלַבֵּשׁ בְּאֵלּוּ הַכֵּלִים, כִּי אָסוּר לְהִסְתַּכֵּל לְמַעְלָה מִמַּדְרֵגָתוֹ כַּנַּ\"ל. וְזֶהוּ שֶׁהוֹצִיא הַכָּתוּב בִּלְשׁוֹן 'לֹא יִהְיֶה' וְלֹא כְּתִיב 'לֹא תִלְבַּשׁ אִשָּׁה', כְּמוֹ שֶׁנֶּאֱמַר בְּסוֹפוֹ, \"לֹא יִלְבַּשׁ גֶּבֶר וְכוּ'\". כִּי בֶּאֱמֶת בְּוַדַּאי אִי אֶפְשָׁר לְמִי שֶׁהוּא בְּמַדְרֵגָה קְטַנָּה לְהִתְלַבֵּשׁ בִּכְלִי גֶּבֶר הַנַּ\"ל, מֵאַחַר שֶׁעֲדַיִן לֹא הִגִּיעַ לְמַדְרֵגָה זוֹ, רַק אֲפִלּוּ שֶׁיִּהְיֶה עָלָיו בַּהֲוָיָה בְּעָלְמָא לְפִי שָׁעָה, אָסוּר גַּם כֵּן כַּנַּ\"ל, אֲבָל בְּסֵיפֵיהּ כְּתִיב, \"לֹא יִלְבַּשׁ גֶּבֶר וְכוּ'\". כִּי מֵאַחַר שֶׁהוּא בְּמַדְרֵגָה עֶלְיוֹנָה, בְּוַדַּאי אֵין צָרִיךְ לוֹמַר שֶׁיָּכוֹל לְהִתְלַבֵּשׁ בְּמַלְבּוּשֵׁי הַקָּטָן מִמֶּנּוּ לְהַשִֹּיג הַשָֹּגָתוֹ רַק שֶׁהוּא אָסוּר, כִּי צָרִיךְ לְהִתְחַזֵּק לְהַשִֹּיג לְפִי מַדְרֵגָתוֹ כַּנַּ\"ל. וְזֶה שֶׁפֵּרֵשׁ רַשִּׁ\"י הַטַּעַם שֶׁדָּבָר זֶה גּוֹרֵם לְנִאוּף עַל-פִּי שֶׁשָּׁמַעְתִּי מֵאֲדוֹנֵנוּ, מוֹרֵנוּ וְרַבֵּנוּ, נֵרוֹ יָאִיר, עַל מַאֲמַר חֲזַ\"ל, כָּל הַגָּדוֹל מֵחֲבֵרוֹ, יִצְרוֹ וְכוּ', שֶׁהוּא אַזְהָרָה לְהַדּוֹרֵשׁ תּוֹרָה בְּרַבִּים שֶׁיִּהְיֶה נִזְהָר בִּדְבָרָיו מְאֹד שֶׁיִּתְחַלְּקוּ דְּבָרָיו לְכָל אֶחָד וְאֶחָד, דְּהַיְנוּ שֶׁיַּגִּיעַ לְכָל אֶחָד וְאֶחָד רַק כְּפִי מַדְרֵגָתוֹ וְלֹא יִשְׁמַע כְּלָל מַה שֶּׁאֵינוֹ לְפִי מַדְרֵגָתוֹ, עַיֵּן שָׁם (בְּסִימָן קלד), כִּי כְּשֶׁקִּבֵּל אֶחָד מֵהֶם מַה שֶּׁאֵינוֹ לְפִי מַדְרֵגָתוֹ, הוּא כְּמוֹ נִאוּף, עַיֵּן שָׁם. וְזֶהוּ בְּחִינַת הָאִסּוּר שֶׁל לֹא יִהְיֶה כְלִי גֶבֶר וְכוּ', דְּהַיְנוּ שֶׁצָּרִיךְ לִרְאוֹת שֶׁיַּשִֹּיג כָּל אֶחָד לְפִי מַדְרֵגָתוֹ כִּי אִם לָאו, חַס וְשָׁלוֹם, דָּבָר זֶה גּוֹרֵם לְנִאוּף כַּנַּ\"ל:"
  ],
  "Likutei Halakhot%2C Yoreh Deah%2C Laws of a Menstruant.": [
    "עַל-פִּי מַה שֶּׁמְּבֹאָר בַּמַּאֲמָר \"מֵישְׁרָא דְּסַכִּינָא\" בְּסִימָן ל הַנַּ\"ל בְּהִלְכוֹת גִּלּוּחַ הֲלָכָה א, שֶׁלִּפְעָמִים הַמַּלְכוּת נוֹפֶלֶת וְנַעֲשֶׂה הִתְגַּבְּרוּת הָאַרְבַּע מַלְכֻיּוֹת, חַס וְשָׁלוֹם, שֶׁכְּלוּלִים בְּמַלְכוּת עֲמָלֵק, וְצָרִיךְ לְקַצְּרָהּ וּלְחָתְכָהּ מִשָּׁם וּלְהַעֲלוֹתָהּ אֶל אוֹר הַפָּנִים הַמֵּאִיר בְּשָׁלֹשׁ רְגָלִים, שֶׁהֵם בְּחִינַת בִּינָה לִבָּא. וְהַקְּצִירָה הִיא עַל-יְדֵי חֶסֶד, וְהִתְגַּלּוּת הַחֶסֶד עַל-יְדֵי תּוֹכָחָה בִּבְחִינַת יֶהֶלְמֵנִי צַדִּיק חֶסֶד וְיוֹכִיחֵנִי, עַיֵּן שָׁם הֵיטֵב. נִמְצָא, שֶׁעִקַּר קִלְקוּל בְּחִינַת הַמַּלְכוּת, חַס וְשָׁלוֹם, הוּא כְּשֶׁאֵין תּוֹכָחָה, כִּי אָז אֵין הַחֶסֶד מִתְגַּלֶּה, וַאֲזַי אֵין יְכוֹלִין לְחָתְכָהּ וּלְהַבְדִּילָהּ מִן הָאַרְבַּע מַלְכֻיּוֹת כַּנַּ\"ל, עַיֵּן שָׁם בַּמַּאֲמָר הַנַּ\"ל. וַאֲזַי כְּשֶׁהָאַרְבַּע מַלְכֻיּוֹת יוֹנְקִים מִן הַמַּלְכוּת, חַס וְשָׁלוֹם, אֲזַי הוּא בְּחִינַת דַּם נִדּוֹת שֶׁמִּשָּׁם יְנִיקָתָם, כִּי כְּלָלִיּוּת הָאַרְבַּע מַלְכֻיּוֹת הוּא עֲמָלֵק, כְּמוֹ שֶׁמְּבֹאָר שָׁם. וְהוּא זֶרַע עֵשָׂו שֶׁנִּקְרָא \"אַדְמוֹנִי\", מֵחֲמַת שֶׁהוּא מָלֵא דָּם, כִּי עֵשָׂו הָיָה שׁוֹאֵב כָּל הַדַּם נִדּוֹת בְּבֶטֶן אִמּוֹ כַּמּוּבָא. וְזֶה שֶׁמּוּבָא בְּדִבְרֵי רַבֵּנוּ בְּמָקוֹם אַחֵר בְּמַאֲמַר הַחוֹתָמוֹת בְּסִימָן כב, שֶׁעַל-יְדֵי קִלְקוּל הַתּוֹכָחָה שֶׁהוּא בְּחִינַת חוֹתַם הָרַגְלַיִן, נַעֲשֶׂה דַּם נִדּוֹת, חַס וְשָׁלוֹם, הַיְנוּ כַּנַּ\"ל, כִּי עִקַּר בִּנְיַן הַמַּלְכוּת הוּא עַל-יְדֵי בְּחִינַת הָרַגְלַיִן, כַּיָּדוּעַ שֶׁזֶּה בְּחִינַת תּוֹכָחָה, כִּי הַמּוֹכִיחִים הֵם בִּבְחִינַת רַגְלַיִן, כַּמּוּבָא בְּדִבְרֵי רַבֵּנוּ שָׁם, עַיֵּן שָׁם:"
  ],
  "Likutei Halakhot%2C Yoreh Deah%2C Laws of Ritual Baths.": [
    "עַל-פִּי הַמַּאֲמָר \"כִּי תֵצֵא לְמִלְחָמָה\" וְכוּ' בְּלִקּוּטֵי תִּנְיָנָא בְּסִימָן פב, עַיֵּן שָׁם כָּל הַמַּאֲמָר בְּקִצּוּר כְּתִיב, \"אָחוֹר וָקֶדֶם צַרְתַּנִי\" זֶה בְּחִינַת כַּסֵּדֶר וְשֶׁלֹּא כַּסֵּדֶר. 'קֶדֶם' הוּא בְּחִינַת כַּסֵּדֶר, בְּחִינַת א\"ב כַּסֵּדֶר. 'וְאָחוֹר' הוּא בְּחִינַת תשר\"ק, שֶׁלֹּא כַּסֵּדֶר. וְזֶה בְּחִינַת אָדָם וְחַוָּה כַּסֵּדֶר וְשֶׁלֹּא כַּסֵּדֶר הֲוָיָה בְּמִלּוּי אַלְפִּין גִּימַטְרִיָּא מָה אָדָ\"ם. וְחַוָּה הִיא בְּחִינַת מַלְכוּת וְכוּ'. וְזֶה שֶׁאָנוּ רוֹאִים שֶׁלִּפְעָמִים הוֹלֵךְ לָאָדָם שֶׁלֹּא כַּסֵּדֶר, כִּי שְׁלֵמוּת כָּל הַדְּבָרִים אֵינוֹ אֶלָּא כְּשֶׁהֵם מְקֻשָּׁרִים וּמְיֻחָדִים בּוֹ יִתְבָּרַךְ, כִּי הַשְּׁלֵמוּת וְהַמִּלּוּי הוּא הַחַיּוּת, כִּי אֵיבָר שֶׁנִּסְתַּלֵּק מִמֶּנּוּ הַחַיּוּת אֲזַי נִקְרָא \"חִסָּרוֹן\", וְהַחַיּוּת הוּא הַמֹּחִין וְהַשֵֹּכֶל, כְּמוֹ שֶׁכָּתוּב, \"הַחָכְמָה תְּחַיֶּה וְכוּ'\" 'וְהַחָכְמָה' הִיא בְּחִינַת מַה כֹּ\"חַ מַ\"ה וְכוּ'. נִמְצָא, זֹאת הַבְּחִינַת מַלְכוּת חַוָּה כְּשֶׁהִיא מְקֻשֶּׁרֶת לָאָדָם, לִבְחִינַת מַ\"ה, הַיְנוּ לְהַקָּדוֹשׁ בָּרוּךְ הוּא, אֲזַי יֵשׁ לָהּ שְׁלֵמוּת וְכוּ'. וְזֶהוּ, \"לַה' הָאָרֶץ וּמְלוֹאָהּ\". כְּשֶׁהָאָרֶץ, הַיְנוּ בְּחִינַת חַוָּה מַלְכוּת מְקֻשֶּׁרֶת לַה', אֲזַי הוּא בִּמְלוֹאוֹ וּבִשְׁלֵמוּת. וּמִי שֶׁמְּסַלֵּק בְּחִינַת חַוָּה מַלְכוּת לְעַצְמוֹ שֶׁאוֹמֵר, אָנָּא אֶמְלֹךְ, בָּזֶה הוּא מְחַלֵּק וּמַפְרִיד אוֹתָהּ מֵהַקָּדוֹשׁ בָּרוּךְ הוּא, אֲזַי אֵינָהּ בִּשְׁלֵמוּת, כִּי עִקַּר חַיּוּתָה מַ\"ה, הַיְנוּ הַשֵֹּכֶל וְכַנַּ\"ל, וּכְשֶׁהוּא מְחַלֵּק אֶת מַלְכוּת לְעַצְמוֹ אֲזַי הוֹלֵךְ לוֹ שֶׁלֹּא כַּסֵּדֶר, כִּי הוּא בְּתוֹךְ בְּחִינַת שֶׁלֹּא כַּסֵּדֶר, הַיְנוּ מַלְכוּת חַוָּה תשר\"ק. וּכְשֶׁזֹּאת הַבְּחִינַת חַוָּה מְקֻשֶּׁרֶת לְהָאָדָם, הַיְנוּ לְהַקָּדוֹשׁ בָּרוּךְ הוּא, אֲזַי הוֹלֵךְ לוֹ כַּסֵּדֶר, כִּי בַּאֲתַר דְּאִית דְּכָר, נוּקְבֵיהּ לָא אִדְכַּר תַּמָּן. נִמְצָא, בְּחִינַת חַוָּה שֶׁלֹּא כַּסֵּדֶר, נִתְבַּטְּלִים עַל-יְדֵי הָאָדָם כַּסֵּדֶר, וּבְחִינַת כַּסֵּדֶר נִקְרָא יוּ\"ד וְכוּ'. וּכְשֶׁמְּחַלֵּק אֶת הַד לְעַצְמוֹ וְכוּ', אֲזַי נַעֲשֵֹית לוֹ שֶׁלֹּא כַּסֵּדֶר דַּוָּ\"י וְכוּ'. יַעֲשֶֹה תְּשׁוּבָה וְיַשְׁפִּיל אֶת עַצְמוֹ וְיִהְיֶה בְּחִינַת מַ\"ה וְכוּ'. וַאֲזַי נֶחֱזָר חַוָּה לִבְחִינַת אָדָם, לִבְחִינַת מַ\"ה וְנַעֲשֶֹה כַּסֵּדֶר, הַיְנוּ אָחוֹר וָקֶדֶם וְכוּ'. וְעִקַּר הַתְּשׁוּבָה הוּא בְּחֹדֶשׁ אֱלוּל, בְּאַרְבָּעִים יוֹם שֶׁעָלָה מֹשֶׁה לְקַבֵּל לוּחוֹת אַחֲרוֹנוֹת וְעָשָֹה דֶּרֶךְ כְּבוּשָׁה לִתְשׁוּבָה וְכוּ', כִּי מֹשֶׁה קָשַׁר עַצְמוֹ אֲפִלּוּ לַפָּחוּת שֶׁבְּיִשְֹרָאֵל וְכוּ'. גַּם בְּכָל עֲלִיָּה וַעֲלִיָּה מָצָא שָׁם ה' יִתְבָּרַךְ. וְזֶה בְּחִינַת חִירִיק וְסֶגוֹל וְכוּ', בְּחִינַת וְשַֹכּוֹתִי כַּפַּי וְכוּ' וְרָאִיתָ אֶת אֲחֹרָי וְכוּ' וְכוּ', עַיֵּן שָׁם כָּל הַמַּאֲמָר וְהָבֵן הֵיטֵב, כִּי עָמֹק מְאֹד מְאֹד:",
    "וְזֶה בְּחִינַת מִקְוֶה שֶׁמְּטַהֶרֶת מִכָּל הַטֻּמְאוֹת, כִּי כָּל מִינֵי טֻמְאוֹת, וּבִפְרַט טֻמְאַת נִדָּה נִמְשֶׁכֶת מִזֻּהֲמַת הַנָּחָשׁ עַל-יְדֵי חֵטְא אָדָם הָרִאשׁוֹן, שֶׁעַל-יְדֵי-זֶה הִמְשִׁיךְ הַטֻּמְאָה בָּעוֹלָם וְעִקַּר הַחֵטְא הָיָה מַה שֶּׁהִמְשִׁיךְ בְּחִינַת חַוָּה מַלְכוּת לְעַצְמוֹ וְלֹא קִשְּׁרָהּ לַה' יִתְבָּרַךְ, וְאָמַר אָנָּא אֶמְלֹךְ, כִּי זֶה הָיָה עִקַּר עֲצַת הַנָּחָשׁ, כְּמוֹ שֶׁכָּתוּב, \"וִהְיִיתֶם כֵּאלֹקִים וְכוּ'\", דְּהַיְנוּ שֶׁהֵסִית אוֹתָהּ שֶׁאִם יֹאכְלוּ מֵעֵץ הַדַּעַת יִהְיוּ כֶּאֱלֹקִים, כְּמוֹ שֶׁפֵּרֵשׁ רַשִּׁ\"י, בּוֹרְאֵי עוֹלָמוֹת כְּמוֹתוֹ. וְזֶה בְּחִינַת אָנָּא אֶמְלֹךְ, כִּי הֵם שָׁמְעוּ לַעֲצָתוֹ הָרָעָה כְּדֵי שֶׁיּוּכְלוּ לִהְיוֹת כֵּאלֹקִים, דְּהַיְנוּ שֶׁהֵם בְּעַצְמָם יוּכְלוּ לִבְרֹא עוֹלָמוֹת וְלִמְלֹךְ וְלִשְׁלֹט בְּחִינַת אָנָּא אֶמְלֹךְ, כִּי אֱלֹקִים הוּא לְשׁוֹן שְֹרָרָה וּמַלְכוּת כַּיָּדוּעַ, וּבִשְׁבִיל זֶה הָלַךְ הַנָּחָשׁ לְחַוָּה תְּחִלָּה, מֵחֲמַת שֶׁחַוָּה הִיא בִּבְחִינַת שֶׁלֹּא כַּסֵּדֶר כַּנַּ\"ל, עַל-כֵּן הָיָה נֶאֱחַז בָּהּ בְּיוֹתֵר לַהֲסִיתָהּ לַחֲלֹק בְּחִינַת מַלְכוּת שֶׁלֹּא כַּסֵּדֶר לְעַצְמָהּ, דְּהַיְנוּ לְהַפְרִידָהּ מֵה' יִתְבָּרַךְ וְאַחַר כָּךְ הֵסִיתָה אֶת הָאָדָם גַּם כֵּן עַד שֶׁאָכַל גַּם כֵּן וְהִפְרִיד עַצְמוֹ מֵה' יִתְבָּרַךְ מִבְּחִינַת כַּסֵּדֶר, וְנָפַל לִבְחִינַת שֶׁלֹּא כַּסֵּדֶר, מֵחֲמַת שֶׁרָצָה לִהְיוֹת כֵּאלֹקִים, לִמְלֹךְ בְּעַצְמוֹ, בְּחִינַת אָנָּא אֶמְלֹךְ, בְּחִינַת וִהִייתֶם כֶּאֱלֹקִים כַּנַּ\"ל, וּמֵחֲמַת שֶׁנָּפְלוּ אָז לִבְחִינַת שֶׁלֹּא כַּסֵּדֶר וְנִסְתַּלֵּק חַיּוּתָם מֵהֶם בְּחִינַת כִּי בְּיוֹם אֲכָלְךָ מִמֶּנּוּ מוֹת תָּמוּת, מֵחֲמַת זֶה נִמְשָׁכִין כָּל הַטֻּמְאוֹת הַבָּאִין מִזֻּהֲמַת הַנָּחָשׁ שֶׁהִטִּיל בְּחַוָּה, כִּי הַחַיּוּת מֵה' יִתְבָּרַךְ הוּא הַקְּדֻשָּׁה, כִּי חָכְמָה שֶׁהוּא חַיּוּת נִקְרָא \"קֹדֶשׁ\" כַּיָּדוּעַ, וּכְשֶׁנִּסְתַּלֵּק הַחַיּוּת שֶׁהוּא הַחָכְמָה, שֶׁהוּא הַקְּדֻשָּׁה נִמְשְׁכָה הַטֻּמְאָה בִּמְקוֹמָהּ וְעַל-כֵּן נִתְקַלְּלָה אָז בְּדַם נִדּוֹת, שֶׁהוּא הִתְגַּבְּרוּת הַטֻּמְאָה שֶׁעַל-יְדֵי-זֶה נִפְרֶדֶת מִבַּעְלָהּ וְנִפְרָד בְּחִינַת שֶׁלֹּא כַּסֵּדֶר מִבְּחִינַת כַּסֵּדֶר, חַוָּה מֵאָדָם, כִּי הִיא גָּרְמָה לְעַצְמָהּ זֹאת עַל-יְדֵי שֶׁאָמְרָה אָנָּא אֶמְלֹךְ וְהִפְרִידָה בְּחִינַת שֶׁלֹּא כַּסֵּדֶר לְעַצְמָהּ עַל-כֵּן אִי אֶפְשָׁר לְהִטָּהֵר מִן הַטֻּמְאָה אֶלָּא עַל-יְדֵי מֵימֵי הַמִּקְוֶה שֶׁהֵם בְּחִינַת מֵימֵי הַדַּעַת, בְּחִינַת כִּי מָלְאָה הָאָרֶץ דֵּעָה אֶת ה' כַּמַּיִם לַיָּם מְכַסִּים. וּבָזֶה שֶׁנִּכְנָס הָאָדָם לְתוֹךְ הַמִּקְוֶה וְנִתְעַלֵּם וְנִתְכַּסֶּה בָּהּ, בָּזֶה הוּא מְבַטֵּל עַצְמוֹ בִּבְחִינַת מַ\"ה, בִּבְחִינַת אַיִן, כְּאִלּוּ אֵינוֹ בָּעוֹלָם כְּלָל וְנִכְלָל בִּבְחִינַת מַה שֶּׁהוּא בְּחִינַת אָדָם בְּחִינַת חָכְמָה שֶׁהִיא בְּחִינַת מֵימֵי הַמִּקְוֶה שֶׁהֵם בְּחִינַת חָכְמָה וָדַעַת כַּנַּ\"ל, כִּי הַמַּיִם הֵם בִּבְחִינַת קֶדֶם כַּסֵּדֶר, כִּי הַמַּיִם קָדְמוּ לָעוֹלָם וְהַתְחָלַת סֵדֶר הַבְּרִיאָה הָיָה מֵהַמַּיִם. נִמְצָא, שֶׁהַמַּיִם הֵם בִּבְחִינַת קֶדֶם, כַּסֵּדֶר, כִּי הֵם קָדְמוּ לָעוֹלָם, וְהַתְחָלַת סֵדֶר הַבְּרִיאָה שֶׁהוּא בְּחִינַת א\"ב כַּסֵּדֶר הִתְחִילָה מֵהֶם. וְעַל-כֵּן כְּשֶׁנִּכְנָס לְתוֹךְ הַמַּיִם וְנִתְעַלֵּם וְנִתְכַּסֶּה בַּמַּיִם, שֶׁהוּא נִכְלָל וְנִתְבַּטֵּל לִבְחִינַת מַה, בְּחִינַת חָכְמָה, בְּחִינַת קֶדֶם, בְּחִינַת כַּסֵּדֶר וְנִתְבַּטְּלִין כָּל הַטֻּמְאוֹת הַנִּמְשָׁכִין מִבְּחִינַת שֶׁלֹּא כַּסֵּדֶר מִבְּחִינַת אָנָּא אֶמְלֹךְ לִבְחִינַת כַּסֵּדֶר, לִבְחִינַת חָכְמָה, לִבְחִינַת קֹדֶשׁ, וְעַל-כֵּן עַל-יְדֵי הַמִּקְוֶה נִטְהָרִין מִכָּל מִינֵי טֻמְאוֹת שֶׁבָּעוֹלָם, כִּי כָּל מִינֵי טֻמְאוֹת נִמְשָׁכִין מִבְּחִינַת שֶׁלֹּא כַּסֵּדֶר שֶׁהוּא בְּחִינַת הִסְתַּלְּקוּת חַיּוּת הַקְּדֻשָּׁה וְכוּ' כַּנַ\"ל. וְעַל-יְדֵי טְבִילַת הַמִּקְוֶה נִכְלָל וְנִתְבַּטֵּל שֶׁלֹּא כַּסֵּדֶר לִבְחִינַת כַּסֵּדֶר שֶׁהֵם מֵי הַמִּקְוֶה כַּנַּ\"ל. וְעַל-כֵּן עַל-יְדֵי-זֶה עוֹלִין מִטֻּמְאָה לְטָהֳרָה וְכַנַּ\"ל:"
  ],
  "Likutei Halakhot%2C Yoreh Deah%2C Laws of Vows.": [
    "עִנְיַן נְדָרִים שֶׁיֵּשׁ כֹּחַ בְּיַד הָאִישׁ הַיִּשְׂרְאֵלִי לֶאֱסוֹר עַל עַצְמוֹ אֵיזֶה דָּבָר שֶׁיִּרְצֶה וְלַעֲשׂוֹת מֵהַהֵיתֶּר אִסּוּר. כִּי כָּל הַדְּבָרִים שֶׁבָּעוֹלָם הֵם מִשְּׁבִירַת כֵּלִים וְכָל הַתַּאֲווֹת וְהַהֲנָאוֹת שֶׁבָּעוֹלָם הֵם בְּחִי' אַהֲבוֹת הנפולותך שֶׁבָּאִים מִשְּׁבִירַת כְּלֵי הַחֶסֶד. וְעַ\"כ כָּל הַדְּבָרִים שֶׁבָּעוֹלָם צְרִיכִים תִּקּוּן אֲפִילוּ דְּבָרִים הַמֻּתָּרִים כִּי אֵין דָּבָר בָּעוֹלָם שֶׁלֹּא יְהֵא צָרִיךְ כַּמָּה תִּקּוּנִים וְעַל כֵּן אָסוּר לֵהָנוֹת מֵהָעוֹלָם הַזֶּה בְּלֹא בְּרָכָה:"
  ],
  "Likutei Halakhot%2C Yoreh Deah%2C Laws of Oaths.": [
    "עַל-פִּי הַתּוֹרָה 'וִיהִי נָא פִּי שְׁנַיִם בְּרוּחֲךָ אֵלָי' (לִקּוּטֵי א סִימָן סו):",
    " עִנְיַן שְׁבוּעָה:",
    " כִּי כְּשֶׁמְּשַׁנֶּה דִּבּוּרוֹ הוּא דִּבּוּרוֹ חֹל, כְּמוֹ שֶׁכָּתוּב, לֹא יַחֵל דְּבָרוֹ. וְדָרְשׁוּ רַבּוֹתֵינוּ זַ\"ל, לֹא יַעֲשֶׂה דְּבָרוֹ חֻלִּין. כִּי כְּשֶׁהַדִּבּוּר הוּא בִּבְחִינַת קֹדֶשׁ אֵין בּוֹ שִׁנּוּי, כִּי קֹדֶשׁ הוּא בְּחִינַת כֻּלּוֹ טוֹב כֻּלּוֹ אֶחָד, בְּחִינַת אֱמֶת, כִּי בִּבְחִינַת הָאַחְדוּת וְהַקְּדֻשָּׁה אֵין שָׁם שִׁנּוּי, כַּמְבֹאָר בְּדִבְרֵי רַבֵּנוּ (בְּסִימָן נא) שֶׁאֱמֶת הוּא בְּחִינַת כֻּלּוֹ קֹדֶשׁ כֻּלּוֹ אֶחָד. וְעַל-כֵּן כְּשֶׁמְּשַׁנֶּה דִּבּוּרוֹ אֲזַי עוֹשֶׂה דִּבּוּרוֹ חֹל שֶׁשָּׁם יֵשׁ שִׁנּוּי וּתְמוּרָה. וְעַל-כֵּן אֲפִלּוּ בְּלֹא שְׁבוּעָה אִסּוּר גָּדוֹל לְשַׁנּוֹת דִּבּוּרוֹ וְלַעֲשׂוֹתוֹ חֹל, כִּי הַשְּׁבוּעָה הִיא בְּחִינַת הִתְקַשְּׁרוּת כַּיָּדוּעַ, דְּהַיְנוּ שֶׁמְּקַשֵּׁר הַדִּבּוּר לְשָׁרְשׁוֹ, דְּהַיְנוּ לְשֹׁרֶשׁ הַחִיּוּת שֶׁמִּשָּׁם יוֹצֵא הַדִּבּוּר, כִּי עִקַּר הַשְּׁבוּעָה הוּא בַּשֵּׁם. וּכְמוֹ שֶׁאָמְרוּ רַבּוֹתֵינוּ זַ\"ל, כָּל הַנִּשְׁבָּע, כְּאִלּוּ נִשְׁבָּע בְּחַיֵּי הַמֶּלֶךְ. נִמְצָא, שֶׁמּוֹצִיא הַדִּבּוּר מִשֹּׁרֶשׁ הַחִיּוּת שֶׁהוּא בְּחִינַת רוּחַ דִּלְעֵלָּא, דְּהַיְנוּ לְמָשָׁל שֶׁאוֹמֵר שֶׁנִּשְׁבָּע בַּה' שֶׁלֹּא אֶעֱשֶׂה זֹאת. נִמְצָא, שֶׁעַל-יְדֵי הַשְּׁבוּעָה מְקַשֵּׁר הַדִּבּוּר לַה' שֶׁהִיא בְּחִינַת שֹׁרֶשׁ הַחִיּוּת, בְּחִינַת רוּחַ דִּלְעֵלָּא וּמִשָּׁם מוֹצִיא הַדִּבּוּר שֶׁאוֹסֵר עַל עַצְמוֹ אֵיזֶה דָּבָר. וְכֵן אֲפִלּוּ נִשְׁבָּע בְּחַיֵּי נַפְשׁוֹ הוּא גַּם כֵּן בִּבְחִינָה זוֹ מַמָּשׁ, כִּי חִיּוּת נַפְשׁוֹ, הַיְנוּ הַחִיּוּת דִּלְעֵלָּא, בְּחִינַת רוּחַ דִּלְעֵלָּא שֶׁהוּא בְּחִינַת כֻּלּוֹ קֹדֶשׁ וְכוּ'. וְזֶה בְּחִינַת אֲשֶׁר לֹא נָשָׂא לַשָּׁוְא נַפְשׁוֹ, וְקָרִינָן נַפְשִׁי, כִּי נַפְשִׁי וְנַפְשׁוֹ הַכֹּל אֶחָד כַּנַּ\"ל. וְהַכְּלָל, כְּשֶׁנִּשְׁבָּע שֶׁהוּא בְּחִינַת הִתְקַשְּׁרוּת, דְּהַיְנוּ שֶׁמְּקַשֵּׁר דִּבּוּרוֹ לְשֹׁרֶשׁ הַחִיּוּת וּמִשָּׁם אוֹסֵר עַל עַצְמוֹ, עַל-כֵּן אָסוּר לְשַׁנּוֹת עוֹד כִּי שָׁם בְּשֹׁרֶשׁ הַחִיּוּת בְּחִינַת רוּחַ דִּלְעֵלָּא הוּא כֻּלּוֹ קֹדֶשׁ בְּחִינַת אֱמֶת, בְּחִינַת אֶחָד שֶׁאֵין בּוֹ שִׁנּוּי וְעַל-כֵּן אִסּוּר חָמוּר לְשַׁנּוֹת וְלַעֲשׂוֹת דִּבּוּרוֹ חֹל, כְּמוֹ שֶׁכָּתוּב, לֹא יַחֵל דְּבָרוֹ, כִּי אִסּוּר גָּדוֹל לַעֲשׂוֹת מִקֹּדֶשׁ חֹל:",
    " וְזֶה בְּחִינַת מַה שֶּׁכָּתוּב בַּסְּפָרִים, כִּי שְׁבוּעָה הִיא בְּחִינַת יְסוֹד, שֶׁהִיא בְּחִינַת הִתְקַשְּׁרוּת כִּי שָׁם בְּחִינַת שְׁתֵּי הָרוּחוֹת כַּיָּדוּעַ. כִּי עַל-יְדֵי הַשְּׁבוּעָה מְקַשֵּׁר רוּחַ פִּיו שֶׁהוּא רוּחַ דִּלְתַתָּא בְּשֹׁרֶשׁ הַחִיּוּת שֶׁהוּא רוּחַ דִּלְעֵלָּא שֶׁהוּא כֻּלּוֹ קֹדֶשׁ שֶׁאֵין בּוֹ שִׁנּוּי כַּנַּ\"ל:",
    " וְעַל-כֵּן הֶתֵּר שְׁבוּעָה בִּשְׁלֹשָׁה וְעַל-יְדֵי פֶּתַח חֲרָטָה דַּוְקָא, כִּי פֶּתַח חֲרָטָה מְבֹאָר בְּדִבְרֵי רַבֵּנוּ שָׁם בַּמַּאֲמָר וִיהִי נָא פִּי שְׁנַיִם בְּרוּחֲךָ (סִימָן סו) שֶׁהוּא בְּחִינַת פּוֹתֵחַ אֶת יָדֶיךָ, בְּחִינַת הִתְפַּתְּחוּת הָרוּחוֹת, בִּבְחִינַת מוֹצִיא מִכֹּחַ אֶל הַפֹּעַל, עַיֵּן שָׁם. וְעַל-יְדֵי-זֶה הֻתְּרָה הַשְּׁבוּעָה, כִּי עִקַּר הָאִסּוּר הָיָה עַל-יְדֵי שֶׁהִתְקַשֵּׁר הָרוּחַ דִּלְתַתָּא עִם הָרוּחַ דִּלְעֵלָּא וְנַעֲשָׂה כֻּלּוֹ קֹדֶשׁ כַּנַּ\"ל. וְעַל-כֵּן עַל-יְדֵי פֶּתַח חֲרָטָה הוּא פּוֹתֵחַ וּמַפְרִישׁ בֵּין הָרוּחוֹת בִּבְחִינַת מוֹצִיא מִכֹּחַ אֶל הַפֹּעַל. וַאֲזַי נַעֲשֶׂה בִּבְחִינַת אַחַר הַבְּרִיאָה שֶׁהוּא בְּחִינַת חֹל שֶׁיֵּשׁ בּוֹ שִׁנּוּי וּתְמוּרָה. וְעַל-כֵּן הַהֶתֵּר בִּשְׁלֹשָׁה דַּיְקָא כְּנֶגֶד שָׁלֹשׁ בְּחִינוֹת שֶׁעַל יָדָם מוֹצִיאִים מִכֹּחַ אֶל הַפֹּעַל שֶׁהֵם מָקוֹם וְצִיּוּר וּזְמַן שֶׁהֵם בְּחִינַת שָׁלֹשׁ אוֹתִיּוֹת אַחֲרוֹנוֹת שֶׁל הַשֵּׁם, כַּמְבֹאָר שָׁם שֶׁהֵם בִּבְחִינַת פַּתָּח, עַיֵּן שָׁם, וְעַל יָדָם מַפְרִישִׁין בֵּין שְׁתֵּי הָרוּחוֹת בִּבְחִינַת אַחַר הַבְּרִיאָה וַאֲזַי נַעֲשֶׂה דִּבּוּרוֹ בִּבְחִינַת חֹל כַּנַּ\"ל. וְזֶה שֶׁאָמְרוּ רַבּוֹתֵינוּ זַ\"ל (בְּרָכוֹת לב), לֹא יַחֵל דְּבָרוֹ, אֲבָל אֲחֵרִים מוֹחֲלִין לוֹ, כִּי הֵם יְכוֹלִים לַעֲשׂוֹת דִּבּוּרוֹ חֹל כַּנַּ\"ל. וְעַל-כֵּן בְּשָׁעָה שֶׁאָמַר הַקָּדוֹשׁ-בָּרוּךְ-הוּא לֹא תִשָּא, נִזְדַּעְזְעוּ שָׁמַיִם וָאָרֶץ כְּמוֹ שֶׁאָמְרוּ רַבּוֹתֵינוּ זַ\"ל (שְׁבוּעוֹת לט), כִּי כֻּלָּם תְּלוּיִים בִּבְחִינַת אַף יָדִי יָסְדָה אֶרֶץ וִימִינִי טִפְּחָה שָׁמָיִם, עַיֵּן שָׁם בַּמַּאֲמָר הַנַּ\"ל. וְזֶה בְּחִינַת יְדוֹת שְׁבוּעוֹת, כִּי הַכֹּל תָּלוּי בִּבְחִינַת יָדַיִם שֶׁהֵם בְּחִינַת הָרוּחוֹת שֶׁעַל-יְדֵי-זֶה נַעֲשֶׂה הַשְּׁבוּעָה כַּנַּ\"ל:",
    " שְׁבוּעוֹת וְהִלְכוֹת כִּבּוּד אָב וָאֵם:"
  ],
  "Likutei Halakhot%2C Yoreh Deah%2C Laws of Honouring One's Father and Mother.": [
    " כִּי אִיתָא שֶׁאָבִיו וְאִמּוֹ נוֹתְנִין לוֹ לְבוּשׁ לְנִשְׁמָתוֹ וְהַנְּשָׁמָה הִיא הַשֵּכֶל, כְּמוֹ שֶׁכָּתַב רַבֵּנוּ (סִימָן ה חֵלֶק ב). נִמְצָא שֶׁכָּל שִׂכְלוֹ וְהַשָּגָתוֹ מְקַבֵּל עַל-יְדֵי לְבוּשׁ שֶׁמְּקַבֵּל מֵאָבִיו וְאִמּוֹ. וְכָל מַה שֶּׁנִּתְוַסֵּף הֶאָרָה בְּהַלְּבוּשׁ הַנַּ\"ל נִתְרַבֶּה אוֹר נִשְׁמָתוֹ, דְּהַיְנוּ חָכְמָתוֹ. וְעַל-כֵּן חַיָּב לְכַבְּדָם, כִּי עַל-יְדֵי הַכָּבוֹד שֶׁנּוֹתֵן לָהֶם, עַל-יְדֵי-זֶה נִתְוַסֵּף הֶאָרָה בְּנִשְׁמָתָם, כְּמוֹ שֶׁמְּבֹאָר בַּמַּאֲמָר, \"דִּרְשׁוּ\" (בְּסִימָן לז) עַל מַאֲמַר רַבּוֹתֵינוּ זַ\"ל, הִזָּהֲרוּ בְּזָקֵן שֶׁשָּׁכַח תַּלְמוּדוֹ לְכַבְּדוֹ, וְהִזָּהֲרוּ בִּבְנֵי עַם הָאָרֶץ לְכַבְּדָם שֶׁמֵּהֶם תֵּצֵא תּוֹרָה, עַיֵּן שָׁם. וְהַכְּלָל, שֶׁשֹּׁרֶשׁ הַכֹּל הוּא הַכָּבוֹד וְכָל דָּבָר נִכְסָף לְשָׁרְשׁוֹ, עַל-כֵּן עַל-יְדֵי הַכָּבוֹד מַתְחִיל הַנֶּפֶשׁ לְהִתְעוֹרֵר וּלְהִתְגַּלּוֹת, עַיֵּן שָׁם. וְזֶהוּ, כַּבֵּד אֶת אָבִיךָ וְאֶת אִמֶּךָ לְמַעַן יַאֲרִיכוּן יָמֶיךָ. כִּי אֲרִיכוּת יָמִים הוּא בְּחִינַת הַשָּגַת הַחָכְמָה, כַּמְבֹאָר בְּדִבְרֵי רַבֵּנוּ כַּמָּה פְּעָמִים כְּמוֹ שֶׁכָּתוּב, הַחָכְמָה תְּחַיֶּה, דְּהַיְנוּ עַל-יְדֵי שֶׁנּוֹתֵן לָהֶם כָּבוֹד שֶׁעַל-יְדֵי-זֶה נִתְגַּדֵּל נַפְשָׁם, וְעַל-יְדֵי-זֶה מִמֵּילָא מֵאִיר לְבוּשׁוֹ שֶׁנִּמְשָׁךְ לוֹ מֵהֶם וַאֲזַי זוֹכֶה לְהַשִּיג וּלְקַבֵּל חָכְמָה עַל-יְדֵי הַלְּבוּשׁ כַּנַּ\"ל. וְהִיא בְּחִינַת אֲרִיכוּת יָמִים כַּנַּ\"ל:"
  ],
  "Likutei Halakhot%2C Yoreh Deah%2C Laws of Honouring One's Rabbi and a Torah Scholar.": [
    " \"מִפְּנֵי שֵׂיבָה תָּקוּם וְהָדַרְתָּ וְכוּ' וְיָרֵאתָ מֵאֱלֹקֶיךָ וְכוּ'\". אֵין שֵׂיבָה פָּחוֹת מִשִּׁבְעִים שָׁנָה:",
    " וְעַיֵּן בַּמַּאֲמָר \"פָּתַח רַבִּי שִׁמְעוֹן\" (בְּסִימָן ס), מְבֹאָר שֶׁעַל-יְדֵי בְּחִינַת שִׁבְעִים שָׁנָה שֶׁהֵם בְּחִינַת שִׁבְעִים פָּנִים, עַל-יְדֵי-זֶה נַעֲשֶׂה הִתְעוֹרְרוּת הַשֵּׁנָה, וְעַל-יְדֵי-זֶה זוֹכִין לְיִרְאָה, עַיֵּן שָׁם:",
    " וְזֶהוּ רֶמֶז מִפְּנֵי שֵׂיבָה תָּקוּם. כִּי כְּשֶׁרוֹאֶה פְּנֵי שֵׂיבָה בֶּן שִׁבְעִים שָׁנָה, בְּחִינַת שִׁבְעִים פָּנִים, מְחֻיָּב לָקוּם וּלְהִתְעוֹרֵר בִּבְחִינַת הִתְעוֹרְרוּת הַשֵּׁנָה, כְּמוֹ שֶׁכָּתוּב, מָתַי תָּקוּם מִשְּׁנָתֶךָ. וְזֶה בְּחִינַת וְהָדַרְתָּ פְּנֵי זָקֵן, כִּי זֶה בְּחִינַת הַדְרַת פָּנִים, שֶׁהוּא בְּחִינַת כְּלָלִיּוּת כָּל הַשִּׁבְעִים שָׁנִים שִׁבְעִים פָּנִים, כַּמְבֹאָר שָׁם, עַיֵּן שָׁם. וְהַיְנוּ דְּסִיֵּם 'וְיָרֵאתָ מֵאֱלֹקֶיךָ', כִּי עַל-יְדֵי-זֶה זוֹכִין לְיִרְאָה כַּנַּ\"ל, עַיֵּן שָׁם:"
  ],
  "Likutei Halakhot%2C Yoreh Deah%2C Laws of Teachers.": [
    " חַיָּב אָדָם לְלַמֵּד לִבְנוֹ תּוֹרָה וְכֵן לְבֶן בְּנוֹ, שֶׁנֶּאֱמַר, וְהוֹדַעְתָּם לְבָנֶיךָ וְלִבְנֵי בָנֶיךָ וְכוּ':",
    " כִּי בֶּאֱמֶת הַמְּלַמֵּד הַמֻּבְחָר וְהַטּוֹב הוּא הָאָב לִבְנוֹ, כְּמוֹ שֶׁכָּתוּב, וְלִמַּדְתֶּם אֹתָם אֶת בְּנֵיכֶם וְכוּ'. כִּי הַמְּלַמֵּד צָרִיךְ לְצַמְצֵם הַשֵּכֶל וְהַחָכְמָה שֶׁרוֹצֶה לְהַסְבִּיר לְהַקָּטָן וּלְהַלְבִּישׁ אֶת הַשֵּכֶל כְּדֵי שֶׁיּוּכַל לַהֲבִינוֹ, כַּנִּרְאֶה בְּחוּשׁ וְכַמְבֹאָר בִּתְחִלַּת מַאֲמָר \"מֵישְׁרָא דְּסַכִּינָא\" (בְּסִימָן ל). וְלָזֶה מְסֻגָּל בְּיוֹתֵר הָאָב לִבְנוֹ, כִּי הַלְּבוּשׁ שֶׁל הַמֹּחִין נִמְשָׁךְ לְהַבֵּן מִן הָאָב מִשְּׁעַת הַתּוֹלָדָה, כַּמְבֹאָר לְעֵיל בְּהִלְכוֹת כִּבּוּד אָב וָאֵם (הֲלָכָה א) וְעַל-כֵּן בְּכָל עֵת יָכוֹל הָאָב לְהַמְשִׁיךְ לְבוּשִׁין לִבְנוֹ לְהַלְבִּישׁ לוֹ בְּתוֹכוֹ הַמֹּחִין, דְּהַיְנוּ הַתּוֹרָה וְהַחָכְמָה שֶׁהוּא מְלַמְּדוֹ כַּנַּ\"ל. וְזֶה בְּחִינַת מַה שֶּׁמְּבֹאָר בְּדִבְרֵי רַבֵּנוּ בַּמַּאֲמָר \"פָּתַח רַבִּי שִׁמְעוֹן\" וְכוּ' (בְּסִימָן ס), שֶׁעִקַּר הַהִתְבּוֹנְנוּת מְקַבְּלִין עַל-יְדֵי עֲשִׁירוּת, עַיֵּן שָׁם. כִּי עֲשִׁירוּת הִוא בְּחִינַת לְבוּשׁ וְצִמְצוּם בִּבְחִינַת מִצָּפוֹן זָהָב יֶאֱתֶה שֶׁהוּא סִטְרָא דִּשְׂמֹאל שֶׁמִּשָּׁם הַצִּמְצוּם וְהָעֲשִׁירוּת הִוא נַחֲלַת אָבוֹת, כְּמוֹ שֶׁכָּתוּב, בַּיִת וָהוֹן נַחֲלַת אָבוֹת, כְּמוֹ שֶׁכָּתַב רַבֵּנוּ בַּמַּאֲמָר הַנַּ\"ל, עַיֵּן שָׁם. וְעַל-כֵּן עַל-יְדֵי-זֶה דַּיְקָא, דְּהַיְנוּ עַל-יְדֵי בְּחִינַת עֲשִׁירוּת, שֶׁהִוא בְּחִינַת צִמְצוּם וּלְבוּשׁ שֶׁמְּקַבְּלִין מִן הָאָב כַּנַּ\"ל, עַל-יְדֵי-זֶה יְכוֹלִין לְקַבֵּל הַהִתְבּוֹנְנוּת כַּנַּ\"ל. וְעַל-כֵּן גַּם הָרַב נִקְרָא אָב, כְּמוֹ שֶׁכָּתוּב, אָבִי אָבִי רֶכֶב יִשְׂרָאֵל וְכוּ'. וּכְמוֹ שֶׁאָמְרוּ רַבּוֹתֵינוּ זַ\"ל (סַנְהֶדְרִין יט עב), כָּל הַמְלַמֵּד לְבֶן חֲבֵרוֹ תּוֹרָה כְּאִלּוּ יְלָדוֹ. כִּי מֵאַחַר שֶׁלִּמְּדוֹ תּוֹרָה, נִמְצָא, שֶׁהִמְשִׁיךְ לוֹ לְבוּשׁ לְחָכְמָתוֹ כַּנַּ\"ל, כִּי בְּלֹא זֶה אִי אֶפְשָׁר לְלַמֵּד כַּנַּ\"ל. נִמְצָא, שֶׁהוּא אָבִיו מַמָּשׁ כַּנַּ\"ל. וְעַל-כֵּן הַיּוֹתֵר טוֹב שֶׁאָבִיו בְּעַצְמוֹ יִלְמֹד עִם בְּנוֹ כַּנַּ\"ל. וְאִם אֵינוֹ יָכוֹל לִלְמֹד עִמּוֹ מְחֻיָּב לְשַׁלֵּם שְׂכַר לִמּוּד, כְּמוֹ שֶׁכָּתוּב בַּשֻּׁלְחָן עָרוּךְ, כִּי בְּחִינַת הַשְּכַר לִמּוּד שֶׁמְּשַׁלֵּם הָאָב בְּעַד בְּנוֹ שֶׁעַל-יְדֵי-זֶה זוֹכֶה הַבֵּן לִלְמֹד וּלְהָבִין זֶה בְּחִינַת הִתְבּוֹנְנוּת שֶׁמְּקַבְּלִין עַל-יְדֵי עֲשִׁירוּת שֶׁהִוא נַחֲלַת אָבוֹת, דְּהַיְנוּ הַשְּכַר לִמּוּד שֶׁמְּשַׁלֵּם הָאָב בְּעַד בְּנוֹ שֶׁעַל-יְדֵי-זֶה מְקַבֵּל הַהִתְבּוֹנְנוּת כַּנַּ\"ל:",
    " וְכָל זֶה, דְּהַיְנוּ הַהִתְבּוֹנְנוּת עִם הַלְּבוּשׁ, דְּהַיְנוּ בְּחִינַת הָעֲשִׁירוּת שֶׁהִוא נַחֲלַת אָבוֹת, כָּל זֶה מְקַבְּלִין מִן אֲרִיכוּת יָמִים שֶׁהִוא בְּחִינַת זָקֵן, בְּחִינַת עַתִּיק, בְּחִינַת אֲבוּהָ דְאַבָּא, כַּמְבֹאָר שָׁם בְּהַמַּאֲמָר הַנַּ\"ל, עַיֵּן שָׁם הֵיטֵב. וְזֶה בְּחִינַת שֶׁחַיָּב הַזָּקֵן לְלַמֵּד אֶת בֶּן בְּנוֹ תּוֹרָה, כִּי הוּא מְסֻגָּל לָזֶה בְּיוֹתֵר, כִּי שֹׁרֶשׁ הַתּוֹרָה וְהַהִתְבּוֹנְנוּת שֶׁצָּרִיךְ זֶה הַבֵּן לְקַבֵּל הוּא מִבְּחִינַת זָקֵן, הַיְנוּ אֲבוּהָ דְאַבָּא, בְּחִינַת עַתִּיק שֶׁמִּשָּׁם שֹׁרֶשׁ הַתּוֹרָה וְהַהִתְבּוֹנְנוּת כַּנַּ\"ל. וְכֵן מְבֹאָר בְּמָקוֹם אַחֵר שֶׁשֹּׁרֶשׁ הַתּוֹרָה הִיא מִבְּחִינַת עַתִּיק, כִּי אִיתָא בְּדִבְרֵי רַבֵּנוּ (בְּסִימָן קיח) שֶׁכָּל הִתְחַדְּשׁוּת הַתּוֹרָה הִוא בְּחִינַת מֹשֶׁה מָשִׁיחַ, כְּמוֹ שֶׁכָּתוּב, וְרוּחַ אֱלֹקִים מְרַחֶפֶת עַל פְּנֵי הַמָּיִם דָּא רוּחָא דְּמָשִׁיחַ. וְהַמַּיִם הוּא בְּחִינַת הַתּוֹרָה, עַיֵּן שָׁם. וּמָשִׁיחַ הוּא בְּחִינַת עַתִּיק, כְּמוֹ שֶׁכָּתוּב, וְעַד עַתִּיק יוֹמַיָּא מְטָה וְכוּ'. נִמְצָא, שֶׁשֹּׁרֶשׁ הַתּוֹרָה הִיא מִבְּחִינַת עַתִּיק, הַיְנוּ בְּחִינַת מָשִׁיחַ. וְזֶה שֶׁאָמְרוּ רַבּוֹתֵינוּ זַ\"ל, כָּל מִי שֶׁהוּא תַּלְמִיד חָכָם וּבְנוֹ תַּלְמִיד חָכָם וּבֶן בְּנוֹ תַּלְמִיד חָכָם שׁוּב אֵין הַתּוֹרָה פּוֹסֶקֶת מִזַּרְעוֹ, שֶׁנֶּאֱמַר, לֹא יָמוּשׁוּ מִפִּיךָ וְכוּ'. וּפֵרֵשׁ הַתּוֹסָפוֹת וְהוּא שֶׁרוֹאִין זֶה אֶת זֶה, כִּי זֶהוּ קִיּוּם הַתּוֹרָה בִּשְׁלֵמוּת שֶׁזּוֹכֶה הַבֶּן בְּנוֹ לְקַבֵּל הַתּוֹרָה מִשָּׁרְשׁוֹ, דְּהַיְנוּ בְּחִינַת זָקֵן, בְּחִינַת עַתִּיק כַּנַּ\"ל. וְעַל-כֵּן כָּל בְּחִינַת הַתּוֹרָה מְשֻׁלֶּשֶׁת, כְּמוֹ שֶׁאָמְרוּ רַבּוֹתֵינוּ זַ\"ל (שַׁבָּת פח.), בְּרִיךְ רַחֲמָנָא דְּיָהִיב לָן אוֹרָיְתָא תְּלִיתָאִי לְעַם תְּלִיתָאִי עַל יַד תְּלִיתָאִי וְכוּ'. כִּי מִשָּׁם הִשְׁתַּלְשְׁלוּת הַתּוֹרָה מִבְּחִינָה מְשֻׁלֶּשֶׁת, דְּהַיְנוּ הַזָּקֵן וְהָאָב וְהַבֵּן כַּנַּ\"ל. וְזֶה שֶׁכָּתוּב, וְהוֹדַעְתָּם לְבָנֶיךָ וְלִבְנֵי בָנֶיךָ כַּנַּ\"ל. עַד כָּאן רַחֲמֵי הָאָב עַל הַבֵּן, כִּי הַשָּגוֹת הַתּוֹרָה שֶׁהִיא בְּחִינַת רַחֲמִים, כִּי הָרַחֲמִים תָּלוּי בַּדַּעַת, כְּמוֹ שֶׁכָּתַב רַבֵּנוּ כַּמָּה פְּעָמִים וְהִוא מִשְׁתַּלְשֶׁלֶת מִבְּחִינַת הַזָּקֵן שֶׁהוּא בְּחִינַת עַתִּיק עַד בֶּן הַבֵּן כַּנַּ\"ל:"
  ],
  "Likutei Halakhot%2C Yoreh Deah%2C Laws of Torah Study.": [
    " מָקוֹם שֶׁנָּהֲגוּ לְלַמֵּד תּוֹרָה שֶׁבִּכְתָב בְּשָׂכָר מֻתָּר וְכוּ', אֲבָל תּוֹרָה שֶׁבְּעַל פֶּה אָסוּר לְלַמֵּד בְּשָׂכָר וְכוּ':",
    " כִּי אִיתָא בְּדִבְרֵי רַבֵּנוּ נֵרוֹ יָאִיר בַּמַּאֲמָר \"תְּהִלָּה לְדָוִד\" (בְּסִימָן יב) שֶׁמִּי שֶׁהוּא צַדִּיק וְלוֹמֵד תּוֹרָתוֹ לִשְׁמָהּ וְתוֹרָתוֹ זַכָּה מְאֹד, אַף-עַל-פִּי-כֵן בְּהֶכְרֵחַ צָרִיךְ שֶׁיִּהְיֶה בְּתוֹרָתוֹ אֵיזֶה בְּחִינָה שֶׁלֹּא לִשְׁמָהּ כְּדֵי שֶׁיּוּכַל לְהַמְשִׁיךְ שֶׁפַע לָעוֹלָם בִּבְחִינַת בִּשְׂמֹאלָהּ עֹשֶׁר וְכָבוֹד, עַיֵּן שָׁם הֵיטֵב. כִּי מֵחֻמָּשׁ אֵינוֹ נִקְרָא לַמְדָן, רַק מִי שֶׁלּוֹמֵד גְּמָרָא וּפוֹסְקִים, עַיֵּן שָׁם:",
    " כִּי תּוֹרָה שֶׁבִּכְתָב וְתוֹרָה שֶׁבְּעַל פֶּה הִוא בְּחִינַת יוֹם וָלַיְלָה, כַּמּוּבָא שֶׁמֹּשֶׁה רַבֵּנוּ כְּשֶׁהָיָה בָּרָקִיעַ הָיָה לוֹמֵד תּוֹרָה שֶׁבִּכְתָב בַּיּוֹם וְתוֹרָה שֶׁבְּעַל פֶּה בַּלַּיְלָה. וְעַל-יְדֵי-זֶה יָדַע בֵּין יוֹם לְלַיְלָה, כְּמוֹ שֶׁהֵבִיא רַבֵּנוּ נֵרוֹ יָאִיר (בְּסִימָן ג). וְזֶה בְּחִינַת יָמִין וּשְׂמֹאל, שֶׁהֵם בְּחִינַת יוֹם וָלַיְלָה. נִמְצָא, שֶׁתּוֹרָה שֶׁבִּכְתָב הִוא בְּחִינַת יוֹם בְּחִינַת יָמִין. וְיָמִין הִיא בְּחִינַת לִשְׁמָהּ, כְּמוֹ שֶׁאָמְרוּ רַבּוֹתֵינוּ זַ\"ל, אֹרֶךְ יָמִים בִּימִינָהּ לַמַּיְמִינִים בָּהּ שֶׁעוֹסְקִים לִשְׁמָהּ וְכוּ'. אֲבָל תּוֹרָה שֶׁבְּעַל פֶּה הִוא בְּחִינַת לַיְלָה, בְּחִינַת שְׂמֹאל כַּנַּ\"ל. וְעַל-כֵּן שָׁם מִתְגַּבֵּר בְּיוֹתֵר הַשֶּׁלֹּא לִשְׁמָהּ שֶׁהוּא גַּם כֵּן בְּחִינַת שְׂמֹאל. כְּמוֹ שֶׁכָּתוּב, בִּשְׂמֹאלָהּ עֹשֶׁר וְכָבוֹד. וְאָמְרוּ רַבּוֹתֵינוּ זַ\"ל שֶׁהוּא בְּחִינַת שֶׁלֹּא לִשְׁמָהּ שֶׁנִּקְרָא בִּשְׂמֹאלָהּ. וְעַל-כֵּן אָסוּר לְלַמֵּד תּוֹרָה שֶׁבְּעַל פֶּה בְּשָׂכָר, כִּי כְּשֶׁמְּלַמֵּד לִקְטַנִּים הוּא בִּבְחִינַת שֵׁנָה שֶׁהִוא מֹחִין דְּקַטְנוּת, דְּהַיְנוּ שֶׁצָּרִיךְ לְהוֹרִיד שִׂכְלוֹ וּלְהַלְבִּישׁ אוֹתוֹ כְּפִי מֹחַ הַקָּטָן. וְעַל-יְדֵי-זֶה נִתְחַדֵּשׁ וְנִזְדַּכֵּךְ מֹחוֹ, כִּי עַל-יְדֵי בְּחִינַת שֵׁנָה נִתְחַדֵּשׁ הַמֹּחַ, כְּמוֹ שֶׁכָּתַב רַבֵּנוּ שָׁם בַּמַּאֲמָר \"אַשְׁרֵי הָעָם\" (בְּסִימָן לה). וְזֶה שֶׁפֵּרֵשׁ רַבֵּנוּ מַאֲמַר רַבּוֹתֵינוּ זַ\"ל, כַּד תַּמְחִי לְיַנּוּקָא עַל חִדּוּשׁ הַמֹּחִין עַל-יְדֵי בְּחִינַת שֵׁנָה, עַיֵּן שָׁם. כִּי גַּם הַלִּמּוּד שֶׁל הַמְּלַמֵּד עִם הַקָּטָן הוּא גַּם כֵּן בְּחִינַת שֵׁנָה שֶׁעַל-יְדֵי-זֶה נִתְחַדֵּשׁ הַמֹּחַ כַּנַּ\"ל. וְעַל-כֵּן אָסוּר לְלַמֵּד בְּשָׂכָר כְּדֵי שֶׁלֹּא יִתְגַּבֵּר בְּחִינַת שֶׁלֹּא לִשְׁמָהּ, דְּהַיְנוּ שֶׁיִּהְיֶה לִמּוּדוֹ בִּשְׁבִיל מָעוֹת וַאֲזַי יִהְיֶה נַעֲשֶׂה חַס וְשָׁלוֹם, הַהֵפֶךְ מַמָּשׁ מִבְּחִינָה חִדּוּשׁ הַמֹּחִין, כִּי יִהְיֶה נַעֲשֶׂה חַס וְשָׁלוֹם, בְּחִינַת סוּסְפִיתָא דְּדַהֲבָא שֶׁהוּא בְּחִינַת עֲכִירוּת הַמֹּחִין. וְעַל-כֵּן אָסוּר לְלַמֵּד בְּשָׂכָר כְּדֵי שֶׁיּוּכַל לְחַדֵּשׁ מֹחוֹ עַל-יְדֵי הַלִּמּוּד עִם הַקָּטָן שֶׁהוּא בְּחִינַת שֵׁנָה. וְעִקַּר הַחִדּוּשׁ הַמֹּחַ הוּא לְבָרְרוֹ מִבְּחִינַת סוּסְפִיתָא דְּדַהֲבָא שֶׁהוּא הַפְּסֹלֶת, כְּמוֹ שֶׁמְּבֹאָר שָׁם. וְעִקַּר הָאִסּוּר הוּא בְּתוֹרָה שֶׁבְּעַל פֶּה שֶׁהִוא בְּחִינַת שְׂמֹאל, בְּחִינַת לַיְלָה שֶׁשָּׁם מִתְגַּבֵּר בְּיוֹתֵר בְּחִינַת הַשֶּׁלֹּא לִשְׁמָהּ כַּנַּ\"ל, אֲבָל תּוֹרָה שֶׁבִּכְתָב, שֶׁהִוא בְּחִינַת יוֹם, בְּחִינַת יָמִין, בְּחִינַת לִשְׁמָהּ, אֵין שָׁם פַּחַד כָּל כָּךְ מִבְּחִינַת שֶׁלֹּא לִשְׁמָהּ, כִּי בְּהַתּוֹרָה שֶׁבִּכְתָב אֵין מִתְגַּבֵּר כָּל כָּךְ הַשֶּׁלֹּא לִשְׁמָהּ כַּנַּ\"ל, עַל-כֵּן מֻתָּר לְלַמְּדָהּ בְּשָׂכָר בְּמָקוֹם שֶׁנָּהֲגוּ, כִּי בְּחִינַת הַשֶּׁלֹּא לִשְׁמָהּ אֵין מִתְגַּבֵּר כָּל כָּךְ שָׁם. וַאֲזַי, אַדְּרַבָּא, רָאוּי לְלַמֵּד בְּשָׂכָר, כִּי אַף אִם מֵחֲמַת זֶה יָבֹא אֵיזֶה פְּנִיָּה דַּקָּה שֶׁלֹּא לִשְׁמָהּ הִוא נֶחְשֶׁבֶת לְמַעְלָה, מֵאַחַר שֶׁכָּל עִקַּר לִמּוּד תּוֹרָה שֶׁבִּכְתָב הוּא בְּחִינַת לִשְׁמָהּ כַּנַּ\"ל. אֲזַי צְרִיכִין שָׁם דַּיְקָא אֵיזֶה תְּנוּעָה קַלָּה וְדַקָּה שֶׁל שֶׁלֹּא לִשְׁמָהּ כְּדֵי לְהַמְשִׁיךְ שֶׁפַע בְּחִינַת בִּשְׂמֹאלָהּ עֹשֶׁר וְכָבוֹד. וְעַל-כֵּן מֻתָּר לְלַמְּדָהּ בְּשָׂכָר, כִּי בְּוַדַּאי לֹא יִתְגַּבֵּר שָׁם הַרְבֵּה הַשֶּׁלֹּא לִשְׁמָהּ כַּנַּ\"ל, כִּי הוּא בְּחִינַת יוֹם, בְּחִינַת יָמִין שֶׁאֵין שָׁם פַּחַד כָּל כָּךְ מֵהַחִיצוֹנִים כַּנַּ\"ל. וְאִם אַף-עַל-פִּי-כֵן יָבֹא אֵיזֶה פְּנִיָּה קַלָּה שֶׁלֹּא לִשְׁמָהּ בְּלִמּוּדוֹ, אַדְּרַבָּא, הִוא טוֹבָה וּמַעֲלָה. מֵאַחַר שֶׁהוּא רָחוֹק מִשֶּׁלֹּא לִשְׁמָהּ וְכָל הַלִּמּוּד הוּא לִשְׁמָהּ צְרִיכִין בְּהֶכְרֵחַ אֵיזֶה בְּחִינָה שֶׁלֹּא לִשְׁמָהּ כְּדֵי לְהַמְשִׁיךְ שֶׁפַע בְּחִינַת בִּשְׂמֹאלָהּ עֹשֶׁר וְכוּ' כַּנַּ\"ל:",
    " וְזֶה שֶׁאָמְרוּ רַבּוֹתֵינוּ זַ\"ל שֶׁעַל תּוֹרָה שֶׁבִּכְתָב מְקַבְּלִין שָׂכָר בִּשְׁבִיל פִּסּוּק טְעָמִים, כִּי יָדוּעַ שֶׁבְּחִינַת הַטְּעָמִים הִיא בְּחִינָה הָעֶלְיוֹנָה שֶׁבְּכָל הַמַּדְרֵגוֹת שֶׁל טְעָמִים נְקֻדּוֹת תָּגִים אוֹתִיּוֹת. וְעַל-כֵּן דַּיְקָא בִּשְׁבִיל פִּסּוּק טְעָמִים מֻתָּר לְקַבֵּל שָׂכָר, כִּי אֵין שָׁם פַּחַד הַחִיצוֹנִים שֶׁלֹּא יִתְגַּבֵּר הַשֶּׁלֹּא לִשְׁמָהּ, כִּי שָׁם הוּא בְּחִינַת כֻּלּוֹ טוֹב, בְּחִינַת טוֹעֲמֶיהָ חַיִּים זָכוּ שֶׁהַטְּעָמִים הֵם בְּחִינַת חַיִּים וַאֲרִיכוּת יָמִים שֶׁהוּא בְּחִינַת אֹרֶךְ יָמִים בִּימִינָהּ כַּנַּ\"ל. וְזֶהוּ בְּחִינַת (תְּהִלִּים לד) טַעֲמוּ וּרְאוּ כִּי טוֹב ה'. כִּי הַטְּעָמִים הֵם בְּחִינַת כֻּלּוֹ טוֹב כַּנַּ\"ל:"
  ],
  "Likutei Halakhot%2C Yoreh Deah%2C Laws of Charity.": [
    " מְמַשְׁכְּנִים עַל הַצְּדָקָה אֲפִלּוּ בְּעֶרֶב שַׁבָּת:",
    " כִּי אִיתָא בְּדִבְרֵי רַבֵּנוּ נֵרוֹ יָאִיר עַל מַאֲמַר חֲכָמֵינוּ זַ\"ל, הַנּוֹתֵן פְּרוּטָה לְעָנִי מִתְבָּרֵךְ בְּשֵׁשׁ וְהַמְפַיְּסוֹ בְּאַחַת עֶשְׂרֵה. שֶׁהַצְּדָקָה חֲסֵרָה וְאֵין לָהּ שְׁלֵמוּת כִּי אִם עַל-יְדֵי אֱמוּנָה, עַיֵּן שָׁם. וְשַׁבָּת הִוא מְקוֹר הַבְּרָכָה וְהִיא בְּחִינַת אֱמוּנָה הִיא מַשְׁלֶמֶת וּמְאִירָה אֶת הַצְּדָקָה, עַיֵּן שָׁם:",
    " וְזֶה שֶׁרָמְזוּ רַבּוֹתֵינוּ זַ\"ל בְּדִבְרֵיהֶם שֶׁמְּמַשְׁכְּנִים עַל הַצְּדָקָה אֲפִלּוּ בְּעֶרֶב שַׁבָּת, כִּי צְרִיכִין לִגְבּוֹת אֶת הַצְּדָקָה קֹדֶם שַׁבָּת כְּדֵי שֶׁתִּהְיֶה נִשְׁלֶמֶת וּמְאִירָה בְּשַׁבָּת כַּנַּ\"ל. גַּם עִקַּר הַשַּׁבָּת הוּא עַל-יְדֵי הַצְּדָקָה, כִּי מִי שֶׁטָּרַח בְּעֶרֶב שַׁבָּת יֹאכַל בְּשַׁבָּת, כִּי עִקַּר הַשַּׁבָּת הוּא אַחַר שֵׁשֶׁת יְמֵי הַמַּעֲשֶׂה, כְּמוֹ שֶׁכָּתוּב, שֵׁשֶׁת יָמִים תַּעֲבֹד וְעָשִׂיתָ וְכוּ', דְּהַיְנוּ מִי שֶׁהוּא עוֹשֶׂה וְעוֹבֵד אֶת ה' שֵׁשֶׁת יְמֵי הַמַּעֲשֶׂה יוּכַל לְקַבֵּל קְדֻשַּׁת שַׁבָּת, כִּי מִי שֶׁטָּרַח בְּעֶרֶב שַׁבָּת וְכוּ'. וְעִקַּר שֵׁם הַמַּעֲשֶׂה שֶׁבִּקְדֻשָּׁה הוּא בְּחִינַת צְדָקָה. בִּבְחִינַת מַעֲשֵׂה הַצְּדָקָה, כַּמּוּבָא בַּמַּאֲמָר \"וַיְהִי הֵם מְרִיקִים שַׂקֵּיהֶם\" בְּסוֹפוֹ (בְּסִימָן יז) וּכְמוֹ שֶׁשָּׁמַעְתִּי מִפִּי קָדוֹשׁ אַדְמוֹ\"ר נֵרוֹ יָאִיר. וּמִכְּלַל דְּבָרָיו הַקְּדוֹשִׁים הָיִיתִי שׁוֹמֵעַ שֶׁשֵּׁם עֲשִׂיָּה הִיא צְדָקָה. וְעַל-כֵּן מִי שֶׁעוֹשֶׂה צְדָקָה בְּשֵׁשֶׁת יְמֵי הַמַּעֲשֶׂה אֲזַי אַחַר כָּךְ בָּא הַשַּׁבָּת, כִּי עִקַּר שַׁבָּת הוּא אַחַר שֵׁשֶׁת יְמֵי הַמַּעֲשֶׂה כַּנַּ\"ל, כְּמוֹ שֶׁכָּתוּב, כִּי שֵׁשֶׁת יָמִים עָשָׂה ה' אֶת הַשָּׁמַיִם וְכוּ' וּבַיּוֹם הַשְּׁבִיעִי שָׁבַת, כִּי עִקַּר הַבְּרִיאָה הוּא עַל-יְדֵי חֶסֶד, כְּמוֹ שֶׁכָּתוּב (תְּהִלִּים פט), עוֹלָם חֶסֶד יִבָּנֶה. וְעַל-כֵּן כְּשֶׁעוֹשֶׂה צְדָקָה שֶׁעַל-יְדֵי-זֶה מַמְשִׁיךְ חֶסֶד, כִּי כָּל הַמְרַחֵם עַל הַבְּרִיּוֹת וְכוּ' (כְּמוֹ שֶׁאָמְרוּ רַבּוֹתֵינוּ זַ\"ל שַׁבָּת קנא). נִמְצָא, שֶׁהוּא מְקַיֵּם אֶת הָעוֹלָם. וּכְאִלּוּ עָשָׂה אֶת הַשָּׁמַיִם וְאֶת הָאָרֶץ. וְעַל-כֵּן אַחַר כָּךְ בָּא קְדֻשַּׁת שַׁבָּת, כִּי עִקַּר הַשַּׁבָּת אַחַר שֵׁשֶׁת יְמֵי הַמַּעֲשֶׂה כַּנַּ\"ל. וְזֶה תָּלוּי בָּזֶה, דְּהַיְנוּ שֶׁאִי אֶפְשָׁר שֶׁיָּבֹא שַׁבָּת כִּי אִם אַחַר שֵׁשֶׁת יְמֵי הַמַּעֲשֶׂה כַּנַּ\"ל. וְעִקַּר הַמַּעֲשֶׂה הוּא צְדָקָה כַּנַּ\"ל. וְכֵן לְהֵפֶךְ אֵין שְׁלֵמוּת לְשֵׁשֶׁת יְמֵי הַמַּעֲשֶׂה כִּי אִם עַל-יְדֵי שַׁבָּת שֶׁמִּמֶּנּוּ נִשְׁפָּע שֶׁפַע קְדֻשָּׁה וְחִיּוּת וּשְׁלֵמוּת לְשֵׁשֶׁת יְמֵי הַמַּעֲשֶׂה, כְּמוֹ שֶׁכָּתוּב, בָּא שַׁבָּת בָּא מְנוּחָה, דְּהַיְנוּ שֶׁאֵין שְׁלֵמוּת לְהַצְּדָקָה שֶׁהִיא בְּחִינַת הַמַּעֲשֶׂה כַּנַּ\"ל כִּי אִם עַל-יְדֵי שַׁבָּת שֶׁהִיא בְּחִינַת אֱמוּנָה הַמַּשְׁלִים וּמֵאִיר אֶת הַצְּדָקָה כַּנַּ\"ל. וְעַל-כֵּן מְמַשְׁכְּנִין עַל הַצְּדָקָה בְּעֶרֶב שַׁבָּת, כִּי צָרִיךְ לִגְבּוֹת הַצְּדָקָה קֹדֶם שַׁבָּת בִּשְׁבִיל הַצְּדָקָה וּבִשְׁבִיל הַשַּׁבָּת כַּנַּ\"ל:"
  ],
  "Likutei Halakhot%2C Yoreh Deah%2C Laws of Circumcision.": [
    " מִילָה בִּזְמַנָּהּ, דְּהַיְנוּ בַּיּוֹם הַשְּׁמִינִי, דּוֹחָה שַׁבָּת:",
    " כִּי אִיתָא בְּדִבְרֵי רַבֵּנוּ בַּמַּאֲמָר \"תְּפִלָּה לַחֲבַקּוּק\" (בְּסִימָן יט) שֶׁמִּילָה הִוא בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי לְשׁוֹן תַּרְגּוּם. שֶׁהוּא בְּחִינַת תַּרְדֵּמָה, דְּהַיְנוּ עַל-יְדֵי שֶׁמַּכְנִיעִין הָרַע שֶׁל הַשִּׁבְעִים לְשׁוֹנוֹת, שֶׁהוּא בְּחִינַת עָרְלָה שֶׁחוֹתְכִין אוֹתָהּ. עַל-יְדֵי-זֶה נִכְנָע הָרַע שֶׁבַּתַּרְגּוּם וְעוֹלֶה הַטּוֹב שֶׁבְּתוֹכוֹ לִלְשׁוֹן הַקֹּדֶשׁ:",
    " וְזֶה בְּחִינַת חִתּוּךְ וּפְרִיעָה, דְּהַיְנוּ חִתּוּךְ הָעָרְלָה הוּא בְּחִינַת שֶׁחוֹתְכִין וּמְגָרְשִׁין אֶת הָרַע הַכּוֹלֵל שֶׁל שִׁבְעִים עֲמָמִין, כִּי עָרְלָה הִוא בְּחִינַת שָׁלֹשׁ קְלִפּוֹת הַטְּמֵאוֹת שֶׁהֵם בְּחִינַת שִׁבְעִים לְשׁוֹנוֹת. וּפְרִיעָה הִוא בְּחִינַת נֹגַהּ, שֶׁהִוא בְּחִינַת תַּרְגּוּם, בְּחִינַת תַּרְדֵּמָה שֶׁעוֹלָה אֶל הַקְּדֻשָּׁה עַל-יְדֵי הַכְנָעַת הָעָרְלָה הַנַּ\"ל, כִּי עַל-יְדֵי הַפְּרִיעָה מוֹצִיאִין הָרַע שֶׁבַּתַּרְדֵּמָה וּמַכְנִיעִין וּמְשַׁבְּרִין אוֹתוֹ. וְעוֹלֶה הַטּוֹב אֶל הַקְּדֻשָּׁה. וְעַל-כֵּן מָל וְלֹא פָּרַע כְּאִלּוּ לֹא מָל, כִּי עִקַּר הַמִּילָה הוּא בִּשְׁבִיל הַפְּרִיעָה שֶׁעַל יָדָהּ נִשְׁלָם הַלְּשׁוֹן הַקֹּדֶשׁ כַּנַּ\"ל. וְעַל-כֵּן הַמִּילָה בַּיּוֹם הַשְּׁמִינִי לְלֵדָתוֹ כְּדֵי שֶׁיַּעַבְרוּ עָלָיו שִׁבְעַת יָמִים וְהָעָרְלָה דְּבוּקָה בּוֹ. וְאַחַר כָּךְ מַכְנִיעִין אוֹתָהּ. וְזֶה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי תַּרְגּוּם, כִּי שָׁמַעְתִּי מֵאַדְמוֹ\"ר שֶׁשְּׁלֵמוּת לְשׁוֹן הַקֹּדֶשׁ עַל-יְדֵי תַּרְגּוּם הוּא בְּחִינַת מִילָה, כִּי הַמִּינִים שׁוֹאֲלִים, אִם הַקָּדוֹשׁ-בָּרוּךְ-הוּא חָפֵץ בַּמִּילָה לָמָּה לֹא נִבְרָא מָהוּל? כְּמוֹ שֶׁמּוּבָא בַּמִּדְרָשׁ. אַךְ עַל-פִּי הַנֶּאֱמַר שָׁם בַּמַּאֲמָר הַנַּ\"ל שֶׁשְּׁלֵמוּת לְשׁוֹן הַקֹּדֶשׁ הַבָּא מִלְּמַעְלָה אַף שֶׁהוּא בָּא מִלְּמַעְלָה, עִם כָּל זֶה אֵין לוֹ שְׁלֵמוּת כִּי אִם עַל-יְדֵי תַּרְגּוּם, דְּהַיְנוּ עַל-יְדֵי שֶׁלְּמַטָּה מַכְנִיעִין הָרַע שֶׁבַּתַּרְגּוּם וּמַעֲלִין הַטּוֹב לִלְשׁוֹן הַקֹּדֶשׁ עַל-יְדֵי-זֶה דַּיְקָא נִשְׁלָם הַלְּשׁוֹן הַקֹּדֶשׁ. כְּמוֹ כֵן הוּא בְּחִינַת מִילָה, דְּהַיְנוּ שֶׁצְּרִיכִין דַּיְקָא לְהַשְׁלִים הַקְּדֻשָּׁה מִלְּמַטָּה, עַיֵּן שָׁם הֵיטֵב וְהָבֵן:",
    " וּלְבָאֵר הָעִנְיָן קְצָת, כִּי יָדוּעַ שֶׁעִקַּר שְׁלֵמוּת הַקְּדֻשָּׁה הוּא עַל-יְדֵי הַבְּחִירָה, שֶׁזֶּה עִקַּר רְצוֹנוֹ יִתְבָּרַךְ שֶׁיִּהְיֶה לָנוּ בְּחִירָה דַּיְקָא, דְּהַיְנוּ שֶׁיִּהְיֶה אֲחִיזַת הַסִּטְרָא אָחֳרָא לְפַתּוֹת וּלְהַטּוֹת מִדֶּרֶךְ הַטּוֹב. וְעַל-יְדֵי שֶׁאֲנַחְנוּ כּוֹפִין אוֹתָהּ וּמַכְנִיעִין אֶת הָרַע, עַל-יְדֵי-זֶה דַּיְקָא נִשְׁלָם הַקְּדֻשָּׁה. וְזֶה עִקַּר שְׁלֵמוּת הַקְּדֻשָּׁה. וְזֶה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי הַתַּרְגּוּם, כִּי תַּרְגּוּם הוּא בְּחִינַת הַבְּחִירָה שֶׁהוּא מְמֻצָּע בֵּין טוֹב לְרַע. וַאֲזַי נַעֲשֶׂה מִמֵּילָא בְּחִינַת הַמְמֻצָּע בֵּין טוֹב לְרַע שֶׁהוּא בְּחִינַת תַּרְגּוּם. בְּחִינַת הַבְּחִירָה שֶׁיֵּשׁ כֹּחַ לִבְחֹר בָּזֶה אוֹ לְהֵפֶךְ חַס וְשָׁלוֹם, וְעַל-יְדֵי שֶׁכּוֹפִין הַסִּטְרָא אָחֳרָא וּמַכְנִיעִין הָרַע עַל-יְדֵי-זֶה מִמֵּילָא נִכְנָע הָרַע שֶׁבִּבְחִינַת הַבְּחִירָה, דְּהַיְנוּ הָרַע שֶׁבַּתַּרְגּוּם. וַאֲזַי עוֹלֶה הַטּוֹב אֶל הַקְּדֻשָּׁה. וְזֶה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי הַתַּרְגּוּם וּכְבָר נִתְבָּאֵר לְעֵיל בְּהִלְכוֹת תַּעֲרוֹבוֹת (הֲלָכָה א). וְזֶה בְּחִינַת מִילָה, שֶׁבִּשְׁבִיל זֶה בָּרָא ה' יִתְבָּרַךְ אֶת הָאָדָם עִם עָרְלָה כְּדֵי שֶׁיִּהְיֶה בּוֹ אֲחִיזַת הָעָרְלָה שֶׁהִוא רַע הַכּוֹלֵל כְּדֵי שֶׁיִּהְיֶה לוֹ בְּחִירָה, כִּי רַק בִּשְׁבִיל זֶה בָּא הָאָדָם לָעוֹלָם כְּדֵי שֶׁיִּתְנַסֶּה בְּנִסְיוֹן הַתַּאֲוָה הַזֹּאת, כִּי הִוא עִקַּר הַמַּתְקְלָא. וְאַחַר כָּךְ חוֹתְכִין אוֹתָהּ וּמַכְנִיעִין אוֹתָהּ וַאֲזַי נִשְׁלָם הַקְּדֻשָּׁה, כִּי זֶה עִקַּר שְׁלֵמוּת הַקְּדֻשָּׁה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי תַּרְגּוּם כַּנַּ\"ל, דְּהַיְנוּ עַל-יְדֵי הַבְּחִירָה כַּנַּ\"ל. וְעַל-כֵּן הִיא נֶאֱחֶזֶת בּוֹ כָּל שִׁבְעַת הַיָּמִים, כִּי שִׁבְעַת הַיָּמִים הֵם בְּחִינַת כְּלָלוּת שִׁבְעִים שָׁנָה, כַּמּוּבָא בַּסְּפָרִים שֶׁבְּאֵלּוּ הַשִּׁבְעִים שָׁנָה יֵשׁ בָּהֶם אֲחִיזַת הַסִּטְרָא אָחֳרָא וּבָהֶם מִתְגַּבֶּרֶת בְּחִינַת הַשֵּׁנָה, בְּחִינַת הַתַּרְדֵּמָה, כְּמוֹ שֶׁכָּתוּב, יְמֵי שְׁנוֹתֵינוּ בָּהֶם שִׁבְעִים שָׁנָה וְכוּ' זְרַמְתָּם שֵׁנָה יִהְיוּ וְכוּ'. וְצָרִיךְ לְהַכְנִיעַ הַשֵּׁנָה, דְּהַיְנוּ לְהַכְנִיעַ הָרַע וּלְהַעֲלוֹת הַטּוֹב כַּנַּ\"ל. וְעַל זֶה מְרַמֶּזֶת אֲחִיזַת הָעָרְלָה שִׁבְעַת יָמִים שֶׁהוּא בְּחִינַת הִתְגַּבְּרוּת הַתַּרְדֵּמָה כָּל הַשִּׁבְעָה יָמִים שֶׁהֵם כְּלוּלִים מִשִּׁבְעִים שָׁנָה שֶׁיֵּשׁ בָּהֶם כֹּחַ הַבְּחִירָה. וְאַחַר כָּךְ חוֹתְכִין וּמַכְנִיעִין אוֹתָהּ שֶׁהִוא בְּחִינַת שְׁלֵמוּת הַקְּדֻשָּׁה עַל-יְדֵי תַּרְגּוּם כַּנַּ\"ל. וְעַל-כֵּן מִילָה דּוֹחָה שַׁבָּת, כִּי עִקַּר קְדֻשַּׁת שַׁבָּת שֶׁאָז עוֹלָה הַתַּרְדֵּמָה בְּחִינַת נֹגַהּ אֶל הַקְּדֻשָּׁה. וְהָרַע הַכּוֹלֵל שֶׁהֵם הַשָּׁלֹשׁ קְלִפּוֹת נִכְנָעִין לְגַמְרֵי אָז, כְּמוֹ שֶׁמְּבֹאָר שָׁם בְּהַתּוֹרָה הַנַּ\"ל לְעִנְיַן רְחִיצַת חַמִּין בְּעֶרֶב שַׁבָּת, עַיֵּן שָׁם. וְעַל-כֵּן צְרִיכִין לְמוּלוֹ דַּיְקָא אֲפִלּוּ בְּשַׁבָּת כְּדֵי לְהַכְנִיעַ הָרַע הַנַּ\"ל וּלְהַעֲלוֹת הַתַּרְגּוּם אֶל הַקְּדֻשָּׁה שֶׁזֶּה עִקַּר קְדֻשַּׁת שַׁבָּת כַּנַּ\"ל. וְעַל-כֵּן מִצְוַת מִילָה בַּיּוֹם דַּוְקָא, כִּי עִקַּר מִצְוַת מִילָה לְהַכְנִיעַ הַתַּרְדֵּמָה הַשּׁוֹלֵט בַּלַּיְלָה. וּבַיּוֹם יְכוֹלִין לְהַכְנִיעָהּ וּלְבַטְּלָהּ, אָמֵן:"
  ],
  "Likutei Halakhot%2C Yoreh Deah%2C Laws of Slaves.": [
    " עַל-פִּי הַתּוֹרָה \"תְּפִלָּה לַחֲבַקּוּק\" (בְּסִימָן יט) הַנַּ\"ל בְּהִלְכוֹת מִילָה (הֲלָכָה א):",
    " הָרַב חַיָּב לָמוּל אֶת עַבְדּוֹ. וְאַחַר כָּךְ חַיָּב בְּמִצְוֹת שֶׁהָאִשָּׁה חַיֶּבֶת בָּהֶם, כִּי הָעֶבֶד הוּא קִנְיַן כַּסְפּוֹ וְהוּא מָמוֹנוֹ שֶׁל הָאָדוֹן וְכָל הַנְּפָשׁוֹת שָׁרְשָׁם בָּעֲשִׁירוּת, כַּמּוּבָא בְּדִבְרֵי רַבֵּנוּ נֵרוֹ יָאִיר, (בְּסִימָן סט) וְעַל-כֵּן כְּשֶׁקּוֹנֶה עֶבֶד וְנַעֲשֶׂה מָמוֹנוֹ. נִמְצָא, שֶׁהוּא בְּחִינַת שֹׁרֶשׁ נַפְשׁוֹ וְהַנֶּפֶשׁ הִוא בְּחִינַת מַלְכוּת דִּקְדֻשָּׁה. וְהָעֶבֶד הוּא הַהֵפֶךְ מִמַּלְכוּת דִּקְדֻשָּׁה בִּבְחִינַת תַּחַת עֶבֶד כִּי יִמְלֹךְ. כִּי הָעֶבֶד הוּא זֻהֲמַת הַנָּחָשׁ בִּבְחִינַת אָרוּר כְּנַעַן וְכוּ', בְּחִינַת אָרוּר אַתָּה וְכוּ' כַּמּוּבָא. וְהוּא בְּחִינַת מַלְכוּת הָרְשָׁעָה שֶׁהִוא בְּחִינַת הַנָּחָשׁ שֶׁהוּא הַהֵפֶךְ מִמַּלְכוּת דִּקְדֻשָּׁה. וְעַל-כֵּן כְּשֶׁהָעֶבֶד בָּא לִרְשׁוּת יִשְׂרָאֵל לִהְיוֹת מָמוֹנוֹ שֶׁל יִשְׂרָאֵל צָרִיךְ לְמוּלוֹ לְהַכְנִיעַ הָעָרְלָה שֶׁהִיא רַע הַכּוֹלֵל שֶׁהוּא זֻהֲמַת הַנָּחָשׁ שֶׁהוּא מַלְכוּת הָרְשָׁעָה כְּדֵי שֶׁיִּהְיֶה נִכְנָע תַּחַת יַד יִשְׂרָאֵל לִהְיוֹת מָמוֹנוֹ שֶׁל יִשְׂרָאֵל, דְּהַיְנוּ בְּחִינַת נַפְשׁוֹ שֶׁל יִשְׂרָאֵל שֶׁהִוא בְּחִינַת מַלְכוּת דִּקְדֻשָּׁה כַּנַּ\"ל:",
    " וְאַחַר כָּךְ חַיָּב בְּמִצְוֹת שֶׁהָאִשָּׁה חַיֶּבֶת בָּהֶן, כִּי מֵאַחַר שֶׁנַּעֲשֶׂה בְּחִינַת נַפְשׁוֹ, שֶׁהִוא בְּחִינַת אִשָּׁה, שֶׁמִּשָּׁם הַמָּמוֹן, כַּמּוּבָא בְּדִבְרֵי רַבֵּנוּ (בְּסִימָן סט) שֶׁכָּל הַמָּמוֹן הוּא מִבְּחִינַת נוּקְבָא בְּחִינַת נֶפֶשׁ, עַיֵּן שָׁם. וְעַל-כֵּן חַיָּב בְּמִצְוֹת שֶׁהָאִשָּׁה חַיֶּבֶת בָּהֶם, כִּי הַמָּמוֹן הוּא בְּחִינַת אִשָּׁה כַּנַּ\"ל. וְהָעֶבֶד הוּא מָמוֹנוֹ כַּנַּ\"ל:"
  ],
  "Likutei Halakhot%2C Yoreh Deah%2C Laws of Converts.": [
    " הַגֵּר נִכְנָס בְּדַת יִשְׂרָאֵל עַל-יְדֵי מִילָה וּטְבִילָה וְצָרִיךְ בֵּית דִּין וְכוּ':",
    " כִּי מִתְּחִלָּה הָיָה עַכּוּ\"ם מֵשִּׁבְעִים אֻמּוֹת שֶׁהֵם נֶאֱחָזִים בְּהָרַע הַכּוֹלֵל שֶׁהוּא בְּחִינַת עָרְלָה, כַּמּוּבָא בְּדִבְרֵי רַבֵּנוּ (בְּסִימָן יט):",
    " וְעַל-כֵּן כְּשֶׁנִּכְנָס בְּדַת יִשְׂרָאֵל צְרִיכִין לְמוּלוֹ וְעַל-יְדֵי מִצְוָה זוֹ דַּיְקָא נִכְנָס בְּדַת יִשְׂרָאֵל, כִּי הִיא תִּקּוּן הַכְּלָלִי, כִּי עַל-יְדֵי הַכְנָעַת הָעָרְלָה, עַל-יְדֵי-זֶה נִכְנָע הָרַע הַכּוֹלֵל שֶׁהָיָה נֶאֱחַז בּוֹ בֵּין הַשִּׁבְעִים אֻמּוֹת וַאֲזַי נִכְנָס בְּדַת יִשְׂרָאֵל, כִּי זֶה עִקַּר קְדֻשַּׁת יִשְׂרָאֵל, דְּהַיְנוּ שְׁמִירַת הַבְּרִית, שֶׁהוּא בְּחִינַת מִילָה שֶׁעַל-יְדֵי-זֶה רוֹמְמָנוּ מִכָּל לָשׁוֹן, כַּמּוּבָא בְּדִבְרֵי רַבֵּנוּ נֵרוֹ יָאִיר (שָׁם), וְאַחַר כָּךְ חַיָּב טְבִילָה כְּדֵי שֶׁיִּהְיֶה נַעֲשֶׂה בְּרִיָּה חֲדָשָׁה, כִּי הַטְּבִילָה הוּא בְּחִינַת הִתְעַלְּמוּת בְּתוֹךְ מֵי הַמִּקְוֶה שֶׁהִוא בְּחִינַת עָלְמָא דְּאָתֵי שֶׁשָּׁם נִתְחַדְּשִׁים וְנַעֲשִׂים כִּבְרִיָּה חֲדָשָׁה בִּבְחִינַת תְּשׁוּבָה, בְּחִינַת הֲשִׁיבֵנוּ ה' וְכוּ' חַדֵּשׁ יָמֵינוּ וְכוּ'. וְכַמּוּבָא כָּל זֶה לְעֵיל בְּהִלְכוֹת טְבִילַת כֵּלִים (הֲלָכָה א) וּבְהִלְכוֹת מְגִלָּה (הֲלָכָה א). וְעַל-כֵּן חַיָּב הַגֵּר טְבִילָה כְּדֵי שֶׁעַל-יְדֵי-זֶה יִהְיֶה נִתְחַדֵּשׁ מַמָּשׁ וְיִתְהַפֵּךְ מִגּוּף שֶׁל הַשִּׁבְעִים אֻמּוֹת לְגוּף יִשְׂרָאֵל כַּנַּ\"ל. וְצָרִיךְ בֵּית דִּין, וּבְעוֹדוֹ בַּמַּיִם בֵּית דִּין מוֹדִיעִין אוֹתוֹ קְצָת מִצְוֹת וְהוּא מְקַבֵּל עָלָיו עֹל מַלְכוּת שָׁמַיִם וְכוּ'. כִּי עִקַּר קְדֻשַּׁת יִשְׂרָאֵל הוּא בְּחִינַת הַנְּקֻדָּה שֶׁיֵּשׁ בְּכָל אֶחָד מִיִּשְׂרָאֵל, שֶׁהִוא בְּחִינַת נִשְׁמָתוֹ וְכָל הַנְּקֻדּוֹת שֶׁל יִשְׂרָאֵל מְקַבְּלִין מִנְּקֻדָּה הַכְּלָלִיּוּת, כַּמּוּבָא בַּמַּאֲמָר וְאַתֶּם תִּהְיוּ לִי וְכוּ' (בְּסִימָן לד). וּכְבָר מְבֹאָר לְעֵיל בְּהִלְכוֹת נְדָרִים (הֲלָכָה א) שֶׁבֵּית דִּין שֶׁל שְׁלֹשָׁה הֵם בְּחִינַת צַדִּיק מוֹשֵׁל, בְּחִינַת יִשְׂרָאֵל מַמְשְׁלוֹתָיו, כִּי יֵשׁ לָהֶם כֹּחַ לִמְשֹׁל וְלָדוּן כִּרְצוֹנָם וְהֵם בְּחִינַת נְקֻדָּה הַכְּלָלִיּוּת, כִּי הֵם כְּלוּלִים מִכָּל יִשְׂרָאֵל שֶׁהֵם שְׁלֹשָׁה כֹּהֵן, לֵוִי וְיִשְׂרָאֵל, שֶׁהוּא בְּחִינַת כְּלַל יִשְׂרָאֵל שֶׁהִיא בְּחִינַת נְקֻדָּה הַכְּלָלִיּוּת וְעַל-כֵּן הַגֵּר צָרִיךְ בֵּית דִּין כְּדֵי שֶׁיָּאִירוּ בּוֹ מִנְּקֻדָּה שֶׁבָּהֶם שֶׁהוּא בְּחִינַת נְקֻדָּה הַכְּלָלִיּוּת כְּדֵי שֶׁיְּקַבֵּל הַגֵּר בְּחִינַת הֶאָרַת הַנְּקֻדָּה שֶׁעַל-יְדֵי-זֶה זוֹכֶה לִקְדֻשַּׁת יִשְׂרָאֵל שֶׁעִקָּרָהּ תְּלוּיָה בְּהַנְּקֻדָּה כַּנַּ\"ל, כִּי בְּעוֹדוֹ בַּמַּיִם מוֹדִיעִין לוֹ מִצְוֹת וְעַל-יְדֵי-זֶה שֶׁהֵם מוֹדִיעִין לוֹ בְּפִיהֶם הַמִּצְוֹת הֵם מְאִירִין בּוֹ הַנְּקֻדָּה שֶׁהִיא בְּחִינַת פִּי יְדַבֵּר חָכְמוֹת וְעַל-יְדֵי-זֶה מְקַבֵּל הַנְּקֻדָּה וַאֲזַי נַעֲשֶׂה יִשְׂרָאֵל. וְעַל-כֵּן דַּיְקָא בְּעָמְדוֹ בַּמַּיִם מוֹדִיעִין לוֹ, כִּי אִיתָא שֶׁאִי אֶפְשָׁר לְהַחֲזִיר הַנְּשָׁמָה כִּי אִם עַל-יְדֵי טְבִילָה וְעַל-כֵּן כְּשֶׁהוּא בַּמַּיִם שֶׁאָז צָרִיךְ לְקַבֵּל בְּחִינַת נְשָׁמָה אָז מוֹדִיעִין לוֹ וְכוּ' וּמְאִירִין בּוֹ הֶאָרַת הַנְּקֻדָּה הַנַּ\"ל וּמְקַבֵּל שָׁם הַנְּשָׁמָה עַל-יְדֵי הַטְּבִילָה, כִּי הַנְּקֻדָּה הִוא הַנְּשָׁמָה כַּנַּ\"ל:",
    " וְעַל-כֵּן צָרִיךְ לִהְיוֹת מִילָה קֹדֶם הַטְּבִילָה, כִּי אִי אֶפְשָׁר לְקַבֵּל הֶאָרַת הַנְּקֻדָּה כִּי אִם עַל-יְדֵי הַמִּילָה, כִּי הַנְּקֻדָּה שׁוֹרָה בִּמְקוֹם בְּרִית שָׁלוֹם, כַּמּוּבָא שָׁם בַּמַּאֲמָר וְאַתֶּם תִּהְיוּ לִי וְכוּ', עַיֵּן שָׁם. כִּי הָעָרְלָה הִוא בְּחִינַת חֶרְפָּה, בִּבְחִינַת כִּי חֶרְפָּה הִיא לָנוּ שֶׁהִוא בְּחִינַת חֶרְפָּה שָׁבְרָה לִבִּי, שֶׁזֶּהוּ בְּחִינַת פְּגַם הַנְּקֻדָּה, עַיֵּן שָׁם. וְעַל-כֵּן מִתְּחִלָּה כְּשֶׁהָיָה עַכּוּ\"ם הָיָה עָרֵל, כִּי כָּל הַגּוֹיִים עֲרֵלִים וְכוּ', כְּמוֹ שֶׁמְּבֹאָר בַּמִּשְׁנָה, כִּי יְנִיקַת הַשִּׁבְעִים אֻמּוֹת הִוא מִשְּׁבִירַת כֵּלִים שֶׁמִּשָּׁם אֲחִיזַת הַקְּלִפּוֹת שֶׁהוּא בְּחִינַת עָרְלָה, בְּחִינַת חֶרְפָּה כַּנַּ\"ל, וְעַל-כֵּן כְּשֶׁרוֹצֶה לִכָּנֵס בְּדַת יִשְׂרָאֵל צָרִיךְ מִילָה כְּדֵי לְהָסִיר הַחֶרְפָּה כְּדֵי לְהוֹצִיאוֹ מִן בְּחִינַת הַשְּׁבִירָה וְנִתְגַּלֶּה בְּחִינַת בְּרִית שָׁלוֹם שֶׁשָּׁם שׁוֹרֶה אֵצֶל יִשְׂרָאֵל אוֹר הַנְּקֻדָּה וַאֲזַי מְקַבֵּל אוֹר הַנְּקֻדָּה מִן הַבֵּית דִּין שֶׁל שְׁלֹשָׁה יִשְׂרְאֵלִים בְּעוֹדוֹ בַּמַּיִם כַּנַּ\"ל. וַאֲזַי נִתְחַדֵּשׁ מַמָּשׁ כַּנַּ\"ל, דְּהַיְנוּ שֶׁיּוֹצֵא מִבְּחִינַת שְׁבִירָה לִבְחִינַת תִּקּוּן, שֶׁזֶּהוּ בְּחִינַת בְּרִיָּה חֲדָשָׁה מַמָּשׁ כַּיָּדוּעַ:"
  ],
  "Likutei Halakhot%2C Yoreh Deah%2C Laws of a Torah Scroll.": [
    " צָרִיךְ לִכְתֹּב סֵפֶר תּוֹרָה עַל הַגְּוִיל וְהוּא נַעֲשֶׂה מֵעוֹרוֹת בְּהֵמוֹת וְחַיּוֹת וְכוּ':",
    " עַל-פִּי מַה שֶּׁכָּתַב אַדְמוֹ\"ר (בְּסִימָן רסו) שֶׁבְּחִינַת הַתּוֹרָה יוֹצֵאת מִבְּחִינַת סֻכָּה שֶׁהִוא בְּחִינַת בִּינָה שֶׁשָּׁם בְּחִינַת דַּדֵּי אִשָּׁה וְהוּא הַהֶפְרֵשׁ שֶׁבֵּין אָדָם לִבְהֵמָה, כִּי הַבְּהֵמוֹת יוֹנְקִין מִבְּחִינַת דַּדֵּי בְּהֵמָה, עַיֵּן שָׁם:",
    " נִמְצָא, שֶׁעִקַּר הַתּוֹרָה הוּא לָצֵאת מִגֶּדֶר בְּהֵמָה לְגֶדֶר אָדָם וְעַל-כֵּן אֻמּוֹת הָעוֹלָם שֶׁלֹּא קִבְּלוּ אֶת הַתּוֹרָה אֵינָם קְרוּיִים אָדָם, כְּמוֹ שֶׁכָּתוּב, וְאֶתֵּן צֹאנִי צֹאן מַרְעִיתִי אָדָם אַתֶּם אַתֶּם קְרוּיִים אָדָם וְכוּ'. כִּי מֵאַחַר שֶׁלֹּא קִבְּלוּ אֶת הַתּוֹרָה אֵינָם יוֹנְקִים מִבְּחִינַת דַּדֵּי אָדָם שֶׁהֵם בִּמְקוֹם בִּינָה, שֶׁהִיא בְּחִינַת 'אֵם לַבִּינָה' שֶׁמִּשָּׁם הַתּוֹרָה וְעַל-כֵּן הֵם יוֹנְקִים מִבְּחִינַת דַּדֵּי בְּהֵמָה, עַל-כֵּן הֵם בִּבְחִינַת בְּהֵמוֹת. וְעַל-כֵּן צָרִיךְ לִכְתֹּב הַסֵּפֶר תּוֹרָה עַל עוֹרוֹת בְּהֵמוֹת וְכוּ' כְּדֵי לְהַעֲלוֹת בְּחִינַת בְּהֵמָה לִבְחִינַת אָדָם, דְּהַיְנוּ שֶׁמַּה שֶּׁהָיָה תְּחִלָּה עוֹר בְּהֵמָה נַעֲשֶׂה עַתָּה מִמֶּנָּה סֵפֶר תּוֹרָה שֶׁהוּא בְּחִינַת אָדָם כַּנַּ\"ל. וּכְמוֹ שֶׁכָּתוּב, זֹאת הַתּוֹרָה אָדָם. נִמְצָא, שֶׁיַּעֲלֶה מִבְּחִינַת בְּהֵמָה לִבְחִינַת אָדָם, שֶׁזֶּה עִקַּר בְּחִינַת הַתּוֹרָה כַּנַּ\"ל:",
    " וְעַל-כֵּן כָּל אָדָם חַיָּב לִכְתֹּב לְעַצְמוֹ סֵפֶר תּוֹרָה, כִּי כָּל אָדָם צָרִיךְ לְקַבֵּל אֶת הַתּוֹרָה, כְּמוֹ שֶׁכָּתוּב, וְלֹא אֶתְכֶם לְבַדְּכֶם אָנֹכִי כּוֹרֵת אֶת הַבְּרִית הַזֹּאת וְכוּ' כִּי אִם אֶת אֲשֶׁר יֶשְׁנוֹ פֹּה וְכוּ'. דְּהַיְנוּ שֶׁכָּל אָדָם צָרִיךְ לְשַׁבֵּר וְלָצֵאת מִבְּחִינַת בַּהֲמִיּוּת לִבְחִינַת אָדָם וְזֶהוּ בְּחִינַת קַבָּלַת הַתּוֹרָה שֶׁכָּל אֶחָד וְאֶחָד מְקַבֵּל אֶת הַתּוֹרָה בְּכָל דּוֹר וָדוֹר וְעַל-כֵּן צָרִיךְ דַּיְקָא לִכְתֹּב אֶת הַתּוֹרָה, כִּי הַכְּתִיבָה עַל עוֹר בְּהֵמָה כַּנַּ\"ל, זֶהוּ בְּחִינַת קַבָּלַת הַתּוֹרָה, דְּהַיְנוּ שֶׁעָלָה בְּחִינַת בְּהֵמָה לִבְחִינַת אָדָם כַּנַּ\"ל, שֶׁזֶּהוּ בְּחִינַת קַבָּלַת הַתּוֹרָה בְּכָל אָדָם וּבְכָל זְמַן כַּנַּ\"ל. כִּי גַּם הַכְּתִיבָה בְּעַצְמָהּ וְכָל בְּחִינוֹתֶיהָ צְרִיכִים כֻּלָּם לַהֲפֹךְ לְהַעֲלוֹת בְּחִינַת בְּהֵמָה לִבְחִינַת אָדָם, כִּי הַכְּתִיבָה הִוא עֲשִׂיָּה וַעֲשִׂיָּה הִוא בְּחִינַת בַּהֲמִיּוּת, כִּי גַּם הַבְּהֵמָה יֵשׁ לָהּ עֲשִׂיָּה שֶׁעוֹשָׂה כַּמָּה מְלָאכוֹת רַק שֶׁעֲשִׂיָּתָהּ הִוא בְּלֹא שֵׂכֶל, אֲבָל מַעֲשֵׂה אָדָם הוּא עִם שֵׂכֶל וְעִקַּר הַשֵּכֶל הוּא הַתּוֹרָה, כְּמוֹ שֶׁכָּתוּב, כִּי הִוא חָכְמַתְכֶם וְכוּ'. נִמְצָא, כְּשֶׁכּוֹתֵב סֵפֶר תּוֹרָה הוּא מַעֲלֶה אֶת הָעֲשִׂיָּה, דְּהַיְנוּ הַכְּתִיבָה אֶל הַשֵּכֶל, דְּהַיְנוּ הַתּוֹרָה שֶׁהִוא בְּחִינַת אָדָם שֶׁהִוא הַשֵּכֶל. נִמְצָא, שֶׁמַּעֲלֶה בְּחִינַת בְּהֵמָה, שֶׁהִוא בְּחִינַת עֲשִׂיָּה לִבְחִינַת אָדָם, דְּהַיְנוּ הַשֵּכֶל שֶׁהוּא הַתּוֹרָה כַּנַּ\"ל וְכֵן אִיתָא בְּדִבְרֵי רַבֵּנוּ נֵרוֹ יָאִיר (בְּסִימָן יט) שֶׁדְּבָרִים הַנִּכְתָּבִין הֵם בִּבְחִינַת עֲשִׂיָּה, בְּחִינַת בַּהֲמִיּוּת, כִּי הַכְּתִיבָה הִוא לְזִכָּרוֹן. וְהַזִּכָּרוֹן הוּא בְּכֹחַ הַמְדַמֶּה, כִּי גַּם בְּהֵמָה יֵשׁ לָהּ זִכָּרוֹן, עַיֵּן שָׁם. נִמְצָא, שֶׁהַכְּתִיבָה, שֶׁהִוא לְזִכָּרוֹן, הִוא בְּחִינַת בַּהֲמִיּוּת. וְעַל-כֵּן נִצְטַוִּינוּ דַּיְקָא לִכְתֹּב אֶת הַסֵּפֶר תּוֹרָה לְזִכָּרוֹן, כְּמוֹ שֶׁכָּתוּב, כְּתֹב זֹאת זִכָּרוֹן בַּסֵּפֶר. כְּדֵי לְהַעֲלוֹת אֶת הַכְּתִיבָה וְהַזִּכָּרוֹן מִבְּחִינַת בְּהֵמָה לִבְחִינַת אָדָם כַּנַּ\"ל. וְזֶה שֶׁכָּתוּב, כְּתֹב זֹאת זִכָּרוֹן בַּסֵּפֶר, 'בַּסֵּפֶר' דַּיְקָא, דְּהַיְנוּ הַקְּלָף שֶׁנַּעֲשֶׂה מֵעוֹר בְּהֵמָה וְכוּ', כִּי הַכְּתִיבָה שֶׁהִיא לְזִכָּרוֹן צָרִיךְ לִהְיוֹת דַּיְקָא עַל עוֹר בְּהֵמָה כַּנַּ\"ל. כְּדֵי לְהַעֲלוֹת בְּחִינַת בְּהֵמָה לִבְחִינַת אָדָם כַּנַּ\"ל. וְזֶה שֶׁכָּתוּב, וְעַתָּה כִּתְבוּ לָכֶם אֶת הַשִּׁירָה הַזֹּאת וְכוּ' לְמַעַן תִּהְיֶה בָּכֶם לְעֵד כִּי לֹא תִשָּׁכַח מִפִּי זַרְעוֹ. כִּי אָנוּ בְּטוּחִים שֶׁלֹּא תִּשָּׁכַח הַתּוֹרָה אֲפִלּוּ בְּתֹקֶף הַגָּלוּת וְהִתְגַּבְּרוּת הַסִּטְרָא אָחֳרָא חַס וְשָׁלוֹם, כְּמוֹ שֶׁכָּתוּב, וְאָנֹכִי הַסְתֵּר אַסְתִּיר וְכוּ'. וְאַף-עַל-פִּי-כֵן, וְעָנְתָה וְכוּ' כִּי לֹא תִשָּׁכַח וְכוּ'. וְכָל זֹאת מֵחֲמַת כְּתִיבַת הַתּוֹרָה, כִּי מֵאַחַר שֶׁאָנוּ כּוֹתְבִין אֶת הַתּוֹרָה. נִמְצָא, שֶׁמְּהַפְּכִין בְּחִינַת בְּהֵמָה לִבְחִינַת אָדָם. וְעוֹשִׂין קִיּוּם זִכְרוֹן הַתּוֹרָה דַּיְקָא עַל-יְדֵי בְּחִינַת בַּהֲמִיּוּת וְעַל-כֵּן בְּטוּחִים שֶׁלֹּא תִּתְגַּבֵּר הַשִּׁכְחָה, שֶׁהִוא בְּחִינַת בְּהֵמָה, כַּמּוּבָא בְּדִבְרֵי רַבֵּנוּ (בְּסִימָן לז) שֶׁהַשִּׁכְחָה הִוא בְּחִינַת בְּהֵמָה מֵאַחַר שֶׁכְּבָר הִכְנִיעוּ אוֹתָהּ. וְאַדְּרַבָּא, קִבְּלוּ מִשָּׁם כֹּחַ הַזִכָּרוֹן. וְעַל-כֵּן דְּבָרִים שֶׁבִּכְתָב אִי אַתָּה רַשַּׁאי לְאָמְרָם בְּעַל פֶּה (כְּמוֹ שֶׁאָמְרוּ רַבּוֹתֵינוּ זַ\"ל גִּטִּין ס ע\"ב), כִּי צָרִיךְ דַּיְקָא לְכָתְבָם כַּנַּ\"ל, שֶׁזֶּה עִקַּר בְּחִינַת הַתּוֹרָה לְהַעֲלוֹת גֶּדֶר בְּהֵמָה לִבְחִינַת אָדָם כַּנַּ\"ל:",
    " אֲבָל דְּבָרִים שֶׁבְּעַל פֶּה אִי אַתָּה רַשַּׁאי לְאָמְרָן בִּכְתָב. עַל-פִּי מַה שֶּׁכָּתוּב לְעֵיל בְּהִלְכוֹת תַּעֲרוֹבוֹת (הֲלָכָה א) וְעַיֵּן שָׁם הֵיטֵב. וְהַכְּלָל, שֶׁבְּחִינַת תּוֹרָה שֶׁבִּכְתָב הִוא בְּחִינַת שְׁלֵמוּת לְשׁוֹן הַקֹּדֶשׁ הַבָּא מִלְּמַעְלָה שֶׁהִוא הֵפֶךְ הָרַע לְגַמְרֵי, דְּהַיְנוּ לְמָשָׁל שֶׁהַתּוֹרָה מַזְהֶרֶת שֶׁלֹּא לַעֲשׂוֹת דָּבָר זֶה. נִמְצָא, שֶׁיֵּשׁ כָּאן רַע וְטוֹב, דְּהַיְנוּ כְּשֶׁעָבַר עַל הַתּוֹרָה הוּא רַע לְגַמְרֵי וּכְשֶׁמְּקַיֵּם דִּבְרֵי הַתּוֹרָה הוּא כֻּלּוֹ טוֹב נִמְצָא שֶׁהַתּוֹרָה מַכְנַעַת אֶת הָרַע לְגַמְרֵי וְעַל-כֵּן כּוֹתְבִין אוֹתָהּ וְהַכְּתִיבָה הִיא עַל עוֹר בְּהֵמָה כְּדֵי לְהַעֲלוֹת בְּחִינַת הַבַּהֲמִיּוּת לִבְחִינַת אָדָם כַּנַּ\"ל. וְלַהֲפֹךְ מֵהִפּוּךְ אֶל הִפּוּךְ, מֵרַע לְטוֹב, מִבְּהֵמָה לְאָדָם שֶׁזֶּה הוּא בְּחִינַת הַתּוֹרָה כַּנַּ\"ל. אַךְ מֵאַחַר שֶׁיֵּשׁ כָּאן רַע וְטוֹב יֵשׁ כָּאן כֹּחַ הַבְּחִירָה שֶׁהוּא מְמֻצָּע בֵּין טוֹב לְרַע וַאֲזַי נַעֲשֶׂה מִמֵּילָא בְּחִינַת עֵץ הַדַּעַת טוֹב וָרָע שֶׁהוּא מְעֹרָב טוֹב בְּרַע וְכוּ' וּכְנֶגֶד זֶה הוּא בְּחִינַת תּוֹרָה שֶׁבְּעַל פֶּה שֶׁהִוא כְּנֶגֶד קְלִפַּת עֵץ הַדַּעַת, בְּחִינַת נֹגַהּ כְּדֵי לְהַפְרִישׁ וּלְבָרֵר בֵּין כָּשֵׁר לְפָסוּל, בֵּין אָסוּר לְמֻתָּר, כְּדֵי לְהַפְרִישׁ הַטּוֹב מִן הָרַע וּלְהַעֲלוֹת הַטּוֹב אֶל הַקְּדֻשָּׁה וּלְהַכְנִיעַ הָרַע. [וְעַיֵּן לְעֵיל בְּהִלְכוֹת תַּעֲרוֹבוֹת] וְעַל-כֵּן אָסוּר לְכָתְבָהּ כִּי אֲזַי אַדְּרַבָּא, יִתְגַּבֵּר חַס וְשָׁלוֹם, בְּחִינַת הַבַּהֲמִיּוּת מֵאַחַר שֶׁהִוא בִּבְחִינַת עֵץ הַדַּעַת וְכוּ' כַּנַּ\"ל. רַק צָרִיךְ לְאָמְרָהּ בְּעַל פֶּה, כִּי הַדִּבּוּר הוּא בְּחִינַת מְמֻצָּע, כִּי הוּא עוֹמֵד בֵּין הַשָּׁמַיִם וְהָאָרֶץ, כְּמוֹ שֶׁכָּתַב רַבֵּנוּ (בְּסִימָן יא) עַל הַ'צִּפָּרְתָּא דְּקָאֵי בֵּין שְׁמַיָּא לְאַרְעָא', וְעַל-יְדֵי הַדִּבּוּר יְכוֹלִין לְבָרֵר בֵּין רַע לְטוֹב לְהַפְרִישׁ וּלְבָרֵר הַטּוֹב וּלְהַכְנִיעַ הָרַע כַּנַּ\"ל:"
  ],
  "Likutei Halakhot%2C Yoreh Deah%2C Laws of a Mezuzah.": [
    " קְבִיעוּת מְזוּזָה בְּבַיִת:",
    " עַל-פִּי מַה שֶּׁכָּתַב רַבֵּנוּ (בְּסִימָן רסו) שֶׁצָּרִיךְ לִבְנוֹת הַבַּיִת בְּחָכְמָה בִּבְחִינַת בְּחָכְמָה יִבָּנֶה בָּיִת, אֲבָל כְּשֶׁבּוֹנֶה בְּלֹא חָכְמָה מִתְמַסְכֵּן בְּחִינַת פְּגַם הַחָכְמָה, בְּחִינַת חָכְמַת הַמִּסְכֵּן בְּזוּיָה. וְעַל-כֵּן עַל-יְדֵי מִצְוַת סֻכָּה יְכוֹלִין לִבְנוֹת וְלֹא יִזֹּק, כִּי סֻכָּה הִוא בְּחִינַת בִּינָה שֶׁעַל יָדָהּ יְכוֹלִין לִבְנוֹת, עַיֵּן שָׁם:",
    " וְזֶה בְּחִינַת מְזוּזָה, כִּי אִיתָא בְּדִבְרֵי רַבֵּנוּ (בְּסִימָן כג) שֶׁהַמְזוּזָה הִוא בְּחִינַת עֲשִׁירוּת, כְּמוֹ שֶׁכָּתוּב, וְהָיָה שַׁדַּ\"י בְּצָרֶיךָ וְכֶסֶף תּוֹעָפוֹת לָךְ, עַיֵּן שָׁם:",
    " וְעַל-כֵּן קוֹבְעִין הַמְּזוּזָה כְּדֵי לְהַמְשִׁיךְ עֲשִׁירוּת אֶל הַבַּיִת כְּדֵי לְתַקֵּן פְּגַם הַחָכְמָה שֶׁהוּא בְּחִינַת חָכְמַת הַמִּסְכֵּן בְּזוּיָה. וְעַל-יְדֵי הַמְּזוּזָה, שֶׁהִוא בְּחִינַת עֲשִׁירוּת, נִתְתַּקֵּן, וְעַל-יְדֵי-זֶה נִתְתַּקֵּן הַבַּיִת שֶׁקִּיּוּמוֹ תָּלוּי בְּתִקּוּן הַחָכְמָה כַּנַּ\"ל. וְכֵן אִיתָא בִּמְקוֹמוֹת אֲחֵרִים בְּדִבְרֵי רַבֵּנוּ שֶׁהַחָכְמָה תְּלוּיָה בַּעֲשִׁירוּת בְּחִינַת הוֹן עָשִׁיר קִרְיַת עֻזּוֹ (בְּסִימָן ס), עַיֵּן שָׁם. וְכֵן בְּמָקוֹם אַחֵר וְעַל-יְדֵי הָעֲשִׁירוּת שֶׁנִּמְשָׁךְ עַל-יְדֵי הַמְּזוּזָה נִשְׁמָר הַבַּיִת. כִּי עֲשִׁירוּת הִוא שְׁלֵמוּת הַנֶּפֶשׁ וּשְׁמִירָתָהּ כִּדְאִיתָא בְּדִבְרֵי רַבֵּנוּ (בְּסִימָן סט) וְזֶה בְּחִינַת יְבָרֶכְךָ ה' בְּמָמוֹן. וְיִשְׁמְרֶךָ מִן הַמַּזִּיקִין, הַיְנוּ שֶׁעַל-יְדֵי הַמָּמוֹן נִשְׁמָר מִן הַמַּזִּיקִין, כִּי הַמָּמוֹן הוּא שְׁמִירַת הַנֶּפֶשׁ:",
    " וְעַל-כֵּן סֻכַּת הֶחָג פָּטוּר מִן הַמְּזוּזָה, כִּי כָּל כֹּחַ הַמְּזוּזָה, שֶׁהִוא בְּחִינַת תִּקּוּן הַחָכְמָה נִמְשָׁךְ מִבְּחִינַת סֻכָּה, שֶׁהִוא בְּחִינַת הַשֵּכֶל כַּנַּ\"ל. וְעַל-כֵּן הַסֻּכָּה בְּעַצְמָהּ בְּוַדַּאי פְּטוּרָה מִן הַמְּזוּזָה, כִּי מִשָּׁם נִמְשָׁךְ כָּל תִּקּוּן הַבַּיִת, דְּהַיְנוּ הַשֵּכֶל, כְּמוֹ שֶׁכָּתַב רַבֵּנוּ בְּחִינַת וְיַעֲקֹב נָסַע סֻכֹּתָה וַיִּבֶן לוֹ בָּיִת, עַיֵּן שָׁם. וְעַל-כֵּן כָּל דִּינֵי מְזוּזָה כְּדִין הַסֵּפֶר תּוֹרָה בְּכָל דִּינֶיהָ וְגַם הִוא כְּלוּלָה מִכָּל הַתּוֹרָה, כִּי שְׁמַע וְהָיָה אִם שָׁמוֹעַ הוּא כְּלָלִיּוּת כָּל הַתּוֹרָה, כִּי בְּחִינַת מְזוּזָה הוּא בְּחִינַת הַתּוֹרָה שֶׁיּוֹצֵאת מִבְּחִינַת סֻכָּה שֶׁעַל-יְדֵי-זֶה מְתַקְּנִין הַבַּיִת בְּחִינַת בְּחָכְמָה יִבָּנֶה בָּיִת, שֶׁזֶּה נִמְשָׁךְ מִבְּחִינַת סֻכָּה כַּנַּ\"ל שֶׁמִּשָּׁם הַתּוֹרָה, כְּמוֹ שֶׁכָּתוּב, וְאַל תִּטֹּשׁ תּוֹרַת אִמֶּךָ. בְּחִינַת אֵם לַבִּינָה, עַיֵּן כָּל זֶה בְּדִבְרֵי רַבֵּנוּ עַל פָּסוּק וְיַעֲקֹב נָסַע סֻכֹּתָה, עַיֵּן שָׁם:"
  ],
  "Likutei Halakhot%2C Yoreh Deah%2C Laws of Sending Away the Mother Bird.": [
    " שַׁלֵּחַ תְּשַׁלַּח אֶת הָאֵם וְאֶת הַבָּנִים תִּקַּח לָךְ וְכוּ':",
    " עַל-פִּי מַה שֶּׁכָּתַב רַבֵּנוּ נֵרוֹ יָאִיר (בְּסִימָן סז) שֶׁהַכָּבוֹד הוּא בְּחִינַת אֵם כָּל חַי, כִּי הוּא שֹׁרֶשׁ הַנֶּפֶשׁ. וְעַל-כֵּן כְּשֶׁבָּא כָּבוֹד לְאָדָם צָרִיךְ לִזָּהֵר מְאֹד, כִּי אוּלַי בָּא הַכָּבוֹד בִּשְׁבִיל הִסְתַּלְּקוּת בִּבְחִינַת כְּבוֹד ה' יַאַסְפֶךָ, כִּי לִפְעָמִים עַל-יְדֵי הַכָּבוֹד שֶׁבָּא לְאָדָם שֶׁהוּא שֹׁרֶשׁ הַנֶּפֶשׁ עַל-יְדֵי-זֶה נִסְתַּלֵּק הַנֶּפֶשׁ אֶל הַכָּבוֹד אַךְ עַל-פִּי הָרֹב הַכָּבוֹד בָּא לְטוֹבָה, דְּהַיְנוּ שֶׁבָּא עִם נֶפֶשׁ חָדָשׁ שֶׁמְּלֻבָּשׁ בְּהַכָּבוֹד, עַיֵּן שָׁם:",
    " וְזֶה בְּחִינַת כָּל הָרוֹדֵף אַחַר הַכָּבוֹד הַכָּבוֹד בּוֹרֵחַ מִמֶּנּוּ, כִּי כְּשֶׁרוֹדֵף וְנִמְשָׁךְ אַחַר הַכָּבוֹד אֲזַי הַכָּבוֹד בּוֹרֵחַ מִמֶּנּוּ וְעַל-יְדֵי-זֶה יוּכַל לְהִסְתַּלֵּק כִּי הַחִיּוּת וְהַנֶּפֶשׁ שֶׁלּוֹ נִמְשָׁךְ אַחַר הַכָּבוֹד וַאֲזַי הַכָּבוֹד בּוֹרֵחַ, וְעַל-יְדֵי-זֶה נִסְתַּלֵּק כַּנַּ\"ל. וְעַל-כֵּן צָרִיךְ לִזָּהֵר מְאֹד כְּשֶׁבָּא לוֹ כָּבוֹד חָדָשׁ כַּנַּ\"ל, דְּהַיְנוּ שֶׁלֹּא יִהְיֶה רוֹדֵף אַחַר הַכָּבוֹד פֶּן יִסְתַּלֵּק עַל-יְדֵי-זֶה כַּנַּ\"ל רַק צָרִיךְ לִבְרֹחַ מִן הַכָּבוֹד וּלְמַעֵט בִּכְבוֹד עַצְמוֹ רַק לְהִסְתַּכֵּל לְהוֹצִיא הַנֶּפֶשׁ הַמְלֻבָּשׁ בְּהַכָּבוֹד, אֲבָל מִן הַכָּבוֹד בְּעַצְמוֹ צָרִיךְ לִבְרֹחַ, כִּי אוּלַי בָּא בִּשְׁבִיל הִסְתַּלְּקוּת כַּנַּ\"ל:",
    " וְזֶה בְּחִינַת שִׁלּוּחַ הַקֵּן כִּי אֵם עַל הַבָּנִים זֶה בְּחִינַת הַכָּבוֹד שֶׁהוּא אֵם כָּל חַי וְהַבָּנִים הֵם בְּחִינַת הַנְּפָשׁוֹת, שֶׁהֵם בְּחִינַת צִפּוֹר, כְּמוֹ שֶׁכָּתוּב (תְּהִלִּים יא), אֵיךְ תֹּאמְרוּ לְנַפְשִׁי נוּדִי הַרְכֶם צִפּוֹר. וְזֶה בְּחִינַת לֹא תִקַּח הָאֵם וְכוּ', שַׁלֵּחַ תְּשַׁלַּח אֶת הָאֵם. כִּי צָרִיךְ לִשְׁלֹחַ בְּחִינַת הַכָּבוֹד לִבְלִי לִקַּח כָּבוֹד לְעַצְמוֹ רַק לִבְרֹחַ מִן הַכָּבוֹד כַּנַּ\"ל, כִּי אִם לְהוֹצִיא הַנֶּפֶשׁ מִן הַכָּבוֹד כַּנַּ\"ל. וְזֶהוּ, וְאֶת הַבָּנִים תִּקַּח לָךְ, דְּהַיְנוּ הַנְּפָשׁוֹת תִּקַּח לְעַצְמְךָ, דְּהַיְנוּ שֶׁתִּרְאֶה רַק לְקַבֵּל וְלִקַּח אֶת הַנֶּפֶשׁ הַמְלֻבָּשׁ בְּהַכָּבוֹד אֲבָל הַכָּבוֹד בְּעַצְמוֹ אָסוּר לִקַּח כִּי צָרִיךְ לִבְרֹחַ מִן הַכָּבוֹד כַּנַּ\"ל כִּי יוּכַל לְהִסְתַּלֵּק עַל-יְדֵי-זֶה כַּנַּ\"ל. וְזֶהוּ, לְמַעַן יִיטַב לָךְ וְהַאֲרַכְתָּ יָמִים, הֵפֶךְ הָרוֹדֵף אַחַר הַכָּבוֹד שֶׁאֲזַי יוּכַל לְהִסְתַּלֵּק עַל-יְדֵי-זֶה כַּנַּ\"ל, אֲבָל כְּשֶׁבּוֹרֵחַ מִן הַכָּבוֹד בְּחִינַת שַׁלֵּחַ תְּשַׁלַּח כַּנַּ\"ל, אֲזַי וְהַאֲרַכְתָּ יָמִים, כִּי מְקַבֵּל נֶפֶשׁ חֲדָשָׁה וְחִיּוּת חָדָשׁ מִן הַכָּבוֹד כַּנַּ\"ל:"
  ],
  "Likutei Halakhot%2C Yoreh Deah%2C Laws of New Grain.": [
    " אָסוּר לֶאֱכֹל תְּבוּאָה חֲדָשָׁה עַד הֲנָפַת הָעֹמֶר שֶׁהוּא מַתִּיר חָדָשׁ:",
    " כִּי אִיתָא בְּדִבְרֵי רַבֵּנוּ בְּסִימָן סב שֶׁהַמַּאֲכָל צָרִיךְ לִהְיוֹת מַאֲכָל אַחַר שֶׁנִּתְבָּרֵר וְהַבֵּרוּר הַמַּאֲכָלִים הוּא עַל-יְדֵי אֱמוּנָה וֶאֱמוּנָה נִשְׁלָם עַל-יְדֵי שֶׁמּוֹצִיאִין הַדִּבּוּר מִבְּחִינַת גָּלוּת מִצְרַיִם מִמֵּצַר הַגָּרוֹן. וְזֶה נַעֲשֶׂה עַל-יְדֵי הַתַּעֲנִית שֶׁעַל יָדוֹ מְדַבְּקִין אֲחוֹרֵי הַקְּדֻשָּׁה. כִּי הַתַּעֲנִית הִיא בְּחִינַת אֲחוֹרַיִם שֶׁחוֹזְרִין בְּכָל פַּעַם אֶל הַהַתְחָלָה כְּמוֹ שֶׁכּוֹתְבִין שֵׁם הֲוָיָה בַּאֲחוֹרַיִם י\"ק וְכוּ'. שֶׁחוֹזֵר בְּכָל פַּעַם אֶל הָאוֹת הָרִאשׁוֹנָה, כְּמוֹ כֵן הַתַּעֲנִית, עַיֵּן שָׁם. כִּי כָּל הַתְחָלוֹת קָשׁוֹת, כִּי בַּהַתְחָלָה יוֹצְאִין מֵהִפּוּךְ אֶל הִפּוּךְ. וְאַחַר כָּךְ בְּכָל פַּעַם מְקַבְּלִין כֹּחַ מִן הַהַתְחָלָה וְכוּ', עַיֵּן שָׁם הֵיטֵב בַּמַּאֲמָר 'וַיַּסֵּב אֱלֹקִים':",
    " וְהִנֵּה בֵּרוּר הַמַּאֲכָלִים הוּא לְבָרְרָם מִן מַאֲכַל בְּהֵמָה לְמַאֲכַל אָדָם, כַּמּוּבָא בְּדִבְרֵי רַבֵּנוּ נֵרוֹ יָאִיר (בְּסִימָן רסג) שֶׁיֵּשׁ מַאֲכָלִים שֶׁעֲדַיִן לֹא נִתְבָּרְרוּ לְמַאֲכַל אָדָם וְהֵם מַזִּיקִין מְאֹד לְהָאָדָם וְעַל-כֵּן בַּאֲכִילַת יִשְׂרָאֵל כַּמָּה מִצְוֹת תְּלוּיִים בָּהֶם, הַכֹּל כְּדֵי לְבָרְרָם מִמַּאֲכַל בְּהֵמָה כַּנַּ\"ל. וּבִפְרָט בַּפַּת שֶׁתְּלוּיִים בּוֹ כַּמָּה וְכַמָּה מִצְוֹת כְּמוֹ שֶׁאָמְרוּ רַבּוֹתֵינוּ זַ\"ל עֶשֶׂר מִצְוֹת תְּלוּיִים בַּפַּת כִּי כְּמוֹ שֶׁבְּגַשְׁמִיּוּת אָנוּ רוֹאִין בְּחוּשׁ שֶׁהַתְּבוּאָה מִתְבָּרֶרֶת בְּבֵרוּר אַחַר בֵּרוּר וְכָל הַבֵּרוּרִין הֵם שֶׁתֵּצֵא מִמַּאֲכַל בְּהֵמָה לְמַאֲכַל אָדָם כִּי בִּתְחִלָּה הַתְּבוּאָה הִוא רַק עֵשֶׂב וְשַׁחַת שֶׁהוּא מַאֲכַל בְּהֵמָה. וְאַחַר כָּךְ מִתְגַּדֵּל יוֹתֵר עַד שֶׁנִּרְאֶה בָּהּ מַאֲכַל אָדָם דְּהַיְנוּ גַּרְעִינֵי הַתְּבוּאָה אַךְ עֲדַיִן הַפְּסֹלֶת שֶׁהוּא מֹץ וְתֶבֶן שֶׁהֵם מַאֲכַל בְּהֵמָה חוֹפֶה עֲלֵיהֶם וְצָרִיךְ לְבָרְרָהּ עַל-יְדֵי מְרִיחָה וְדִישָׁה וְאַחַר כָּךְ צָרִיךְ טְחִינָה וּלְנַפּוֹת וְכָל אֵלּוּ הַתִּקּוּנִים כֻּלָּם בִּשְׁבִיל לְבָרְרָהּ מִמַּאֲכַל בְּהֵמָה לְמַאֲכַל אָדָם כְּמוֹ כֵן עֶשֶׂר מִצְוֹת תְּלוּיוֹת בַּפַּת כְּדֵי לְבָרֵר בְּרוּחָנִיּוּת מִמַּאֲכַל בְּהֵמָה לִבְחִינַת מַאֲכָל אָדָם וְעַל-כֵּן אָסוּר לֶאֱכֹל תְּבוּאָה חֲדָשָׁה עַד הַקְרָבַת הָעֹמֶר כִּי צָרִיךְ לְתַקְּנָהּ וּלְבָרְרָהּ מִקֹּדֶם מִמַּאֲכַל בְּהֵמָה כַּנַּ\"ל. וְהַתִּקּוּן הוּא עַל-יְדֵי הָעֹמֶר כִּי הָעֹמֶר הוּא בָּא מִן שְׂעוֹרִים שֶׁהֵם מַאֲכַל בְּהֵמָה וְעוֹשִׂין מֵהֶם דַּיְקָא קָרְבָּן וְזֶה יָדוּעַ שֶׁכָּל הַקָּרְבָּנוֹת הֵם לְהַכְנִיעַ הַכֹּחַ הַבַּהֲמִיּוּת וּלְהַעֲלוֹת מִבְּחִינַת בְּהֵמָה לִבְחִינַת אָדָם וְעַל-כֵּן עַל-יְדֵי הָעֹמֶר שֶׁבָּא מִן שְׂעוֹרִים דַּיְקָא שֶׁהֵם מַאֲכַל בְּהֵמָה וְעוֹשִׂין מִמַּאֲכַל בְּהֵמָה קָרְבָּן שֶׁהוּא בְּחִינַת אָדָם כַּיָּדוּעַ עַל-יְדֵי-זֶה מַכְנִיעִין כֹּחַ הַבַּהֲמִיּוּת וְעַל-יְדֵי-זֶה נִתְבָּרְרִין כָּל הַתְּבוּאוֹת מִמַּאֲכַל בְּהֵמָה לְמַאֲכַל אָדָם כִּי נִכְנָע כֹּחַ הַבַּהֲמִיּוּת וְנִתְבָּרֵר וְנִתְעַלֶּה לִבְחִינַת אָדָם עַל-יְדֵי הַקְרָבַת עֹמֶר שְׂעוֹרִים שֶׁעוֹשִׂין מִמַּאֲכַל בְּהֵמָה קָרְבָּן כַּנַּ\"ל וְעַל-כֵּן נִקְרָא כָּל הַמִּצְוֹת שֶׁל הָעֹמֶר בְּשֵׁם הֲנָפַת הָעֹמֶר כְּמוֹ שֶׁכָּתוּב וַעֲשִׂיתֶם בְּיוֹם הֲנִיפְכֶם אֶת הָעֹמֶר וְכוּ' כִּי הוּא בְּחִינַת הֲנָפָה שֶׁמְּנִיפִין וּמְרִימִין אוֹתוֹ וּמַעֲלִין אוֹתוֹ לְמַעְלָה מִמַּדְרֵגָתוֹ כַּנַּ\"ל מִמַּאֲכַל בְּהֵמָה לְמַאֲכַל אָדָם שֶׁהוּא בְּחִינַת קָרְבָּן כַּנַּ\"ל. וְזֶה נַעֲשֶׂה עַל-יְדֵי הַהֲנָפָה בְּעַצְמָהּ כִּי הַבֵּרוּר הַמַּאֲכָלִים הוּא עַל-יְדֵי אֱמוּנָה וְהַהֲנָפָה הִוא בְּחִינַת אֱמוּנָה כִּי הַהֲנָפָה הוּא מוֹלִיךְ וּמֵבִיא לְמִי שֶׁאַרְבַּע רוּחוֹת הָעוֹלָם שֶׁלּוֹ מַעֲלֶה וּמוֹרִיד לְמִי שֶׁהַשָּׁמַיִם וָאָרֶץ שֶׁלּוֹ נִמְצָא שֶׁהַהֲנָפָה הִוא בְּחִינַת אֱמוּנָה שֶׁמַּאֲמִין שֶׁכְּלָלוּת כָּל הַשֵּׁשׁ קְצָווֹת הָעוֹלָם הַכֹּל מֵאִתּוֹ יִתְבָּרַךְ וּמְשֻׁעְבָּד הַכֹּל לַה' יִתְבָּרַךְ וְעַל-יְדֵי-זֶה בְּעַצְמוֹ מְבָרֵר וּמַעֲלֶה מִבְּחִינַת בְּהֵמָה לִבְחִינַת מַאֲכַל אָדָם שֶׁזֶּהוּ בְּחִינַת הֲנָפַת עֹמֶר שְׂעוֹרִים כַּנַּ\"ל. וְזֶה נַעֲשֶׂה בְּיוֹם רִאשׁוֹן שֶׁל הַסְּפִירָה כִּי יוֹם רִאשׁוֹן שֶׁל הַסְּפִירָה הוּא בְּחִינַת הַתְחָלָה כִּי אָז מַתְחִילִין לָצֵאת מֵהֵפֶךְ אֶל הֵפֶךְ, מִמּ\"ט שַׁעֲרֵי טֻמְאָה לְמ\"ט שַׁעֲרֵי קְדֻשָּׁה שֶׁזֶּה עִקַּר בְּחִינַת יְצִיאַת מִצְרַיִם וְאַחַר כָּךְ מְקַבְּלִים כֹּחַ מִזֹּאת הַהַתְחָלָה כַּנַּ\"ל. וְזֶה בְּחִינַת סְפִירַת הָעֹמֶר שֶׁצְּרִיכִין לִסְפֹּר הַיָּמִים שֶׁעָבְרוּ עִם הַיּוֹם שֶׁעוֹמֵד בּוֹ כְּדֵי לְקַבֵּל בְּכָל יוֹם כֹּחַ מִיָּמִים הָרִאשׁוֹנִים לְקַבֵּל כֹּחַ מִן הַהַתְחָלָה שֶׁהָיְתָה קָשֶׁה לָצֵאת מֵהֵפֶךְ אֶל הֵפֶךְ וְזֶה שֶׁסּוֹפְרִין, הַיּוֹם שְׁלֹשָׁה יָמִים, אַרְבָּעָה יָמִים וְכוּ'. וְאֵין אוֹמְרִים, הַיּוֹם יוֹם רְבִיעִי לָעֹמֶר, הַיּוֹם יוֹם שְׁלִישִׁי וְכוּ'. כִּי עִקַּר מִצְוַת הַסְּפִירָה לַחֲזֹר לְיוֹם רִאשׁוֹן וְלַיָּמִים שֶׁקָּדְמוּ כְּדֵי לְקַבֵּל כֹּחַ מִן הַהַתְחָלָה. וְעַל-כֵּן כּוֹלְלִין כָּל הַיָּמִים שֶׁעָבְרוּ וְיוֹם שֶׁעוֹמֵד בּוֹ בְּיַחַד וְאוֹמְרִים אַרְבָּעָה יָמִים, חֲמִשָּׁה יָמִים כְּדֵי לְקַבֵּל כֹּחַ מִן הַהַתְחָלָה כַּנַּ\"ל. נִמְצָא שֶׁסְּפִירַת הָעֹמֶר הִוא בְּחִינַת הִתְדַּבְּקוּת אֲחוֹרֵי הַקְּדֻשָּׁה, דְּהַיְנוּ שֶׁחוֹזְרִין בְּכָל פַּעַם אֶל הַהַתְחָלָה כַּנַּ\"ל, שֶׁעַל-יְדֵי-זֶה יוֹצְאִין מִגָּלוּת מִצְרַיִם כַּנַּ\"ל, שֶׁעַל-יְדֵי-זֶה נִשְׁלָם הָאֱמוּנָה וְעַל-יְדֵי-זֶה הוּא בֵּרוּר הַמַּאֲכָלִים. וְעַל-כֵּן בַּיּוֹם הָרִאשׁוֹן מְנִיפִין אֶת הָעֹמֶר שֶׁהוּא בְּחִינַת הַבֵּרוּר כַּנַּ\"ל. וְזֶה נַעֲשֶׂה בְּיוֹם רִאשׁוֹן שֶׁהוּא הַהַתְחָלָה, שֶׁהוּא הָעִקָּר. וְאַחַר כָּךְ חוֹזְרִין בְּכָל פַּעַם אֶל הַהַתְחָלָה שֶׁהִוא בְּחִינַת הִתְדַּבְּקוּת אֲחוֹרֵי הַקְּדֻשָּׁה שֶׁעַל-יְדֵי-זֶה נִתְבָּרְרִין הַמַּאֲכָלִים שֶׁהוּא בְּחִינַת הֲנָפַת הָעֹמֶר כַּנַּ\"ל. וְעַל-כֵּן בְּלֵיל קְצִיר הָעֹמֶר נָפְלוּ כַּמָּה וְכַמָּה אֻמּוֹת גַּם מַפֶּלֶת הָמָן עֲמָלֵק הָיָה בְּיוֹם זֶה שֶׁאָז תָּלוּ אוֹתוֹ, כִּי אָז עִקַּר הַכְנָעַת הַסִּטְרָא אָחֳרָא עַל-יְדֵי כֹּחַ הַהַתְחָלָה שֶׁיּוֹצְאִין מֵהֵפֶךְ אֶל הֵפֶךְ כַּנַּ\"ל:"
  ],
  "Likutei Halakhot%2C Yoreh Deah%2C Laws of Three Year Old Trees.": [
    " הֲלָכָה שָׁלֹשׁ שָׁנִים יִהְיֶה לָכֶם עֲרֵלִים וּבַשָּׁנָה הָרְבִיעִית יִהְיֶה כָּל פִּרְיוֹ קֹדֶשׁ הִלּוּלִים וְכוּ':",
    " עַל-פִּי מַה שֶׁמְּבָאֵר רַבֵּנוּ נֵרוֹ יָאִיר (בְּסִימָן יט) שֶׁרַע הַכּוֹלֵל דְּהַיְנוּ רַע לְגַמְרֵי הֵם לְשׁוֹנוֹת הַשִּׁבְעִים עֲמָמִין וּלְשׁוֹן תַּרְגּוּם הִוא בְּחִינַת נֹגַהּ שֶׁהוּא בְּחִינַת עֵץ הַדַּעַת טוֹב וָרָע שֶׁהוּא מְמֻצָּע בֵּין טוֹב לְרַע וְכוּ':",
    " וְהִנֵּה רַע הַכּוֹלֵל דְּהַיְנוּ רַע לְגַמְרֵי הֵם בְּחִינַת הַשָּׁלֹשׁ קְלִפּוֹת הַטְּמֵאוֹת וְהֵם בְּחִינַת שְׁלֹשׁ שְׁנֵי עָרְלָה וְעַל-כֵּן נִקְרָאִים בְּשֵׁם עָרְלָה דְּהַיְנוּ בְּחִינַת פְּגַם הַבְּרִית שֶׁהוּא נִקְרָא עָרֵל כִּי הָרַע הַכּוֹלֵל הוּא פְּגַם הַבְּרִית כַּמְבֹאָר שָׁם וְעַל-כֵּן הַשָּׁנָה הָרְבִיעִית מְצֻוִּים לְהַעֲלוֹת הַפֵּרוֹת לִירוּשָׁלַיִם לְאָכְלָם שָׁם דַּיְקָא. כִּי עִקַּר תִּקּוּן אֲכִילַת יִשְׂרָאֵל הוּא עַל-יְדֵי שְׁלֵמוּת לְשׁוֹן הַקֹּדֶשׁ כְּמוֹ שֶׁמְּבֹאָר שָׁם שֶׁכְּשֶׁזּוֹכֶה לִשְׁלֵמוּת לְשׁוֹן הַקֹּדֶשׁ אֲזַי יָכוֹל לֶאֱכֹל כְּתִקּוּנוֹ וְכוּ' עַיֵּן שָׁם וְעַל-כֵּן שָׁלֹשׁ שְׁנֵי עָרְלָה אָסוּר לֶאֱכֹל הַפֵּרוֹת לְגַמְרֵי כִּי הֵם בְּחִינַת רַע הַכּוֹלֵל שֶׁהֵם בְּחִינַת לְשׁוֹנוֹת הָעַמִּים הֵפֶךְ לְשׁוֹן הַקֹּדֶשׁ אֲבָל הַשָּׁנָה הָרְבִיעִית שֶׁהִוא נֶגֶד הַקְּלִפָּה הָרְבִיעִית שֶׁהִוא נֹגַהּ שֶׁהוּא מְעֹרָב טוֹב וָרָע בְּחִינַת תַּרְגּוּם אֲזַי יֵשׁ תִּקּוּן לְהַפֵּרוֹת עַל-יְדֵי שֶׁמַּעֲלִין לִירוּשָׁלַיִם עִיר הַקֹּדֶשׁ שֶׁהִוא בְּחִינַת שְׁלֵמוּת לְשׁוֹן הַקֹּדֶשׁ כִּי יְרוּשָׁלַיִם הִיא בְּחִינַת מַלְכוּת כְּמוֹ שֶׁכָּתוּב מֶלֶךְ ה' בִּירוּשָׁלַיִם וּמַלְכוּת פֶּה הַיְנוּ בְּחִינַת הַדִּבּוּר שֶׁל לְשׁוֹן הַקֹּדֶשׁ וְעַל-כֵּן מַעֲלִין פֵּרוֹת רְבָעִי לִירוּשָׁלַיִם כְּדֵי שֶׁיִּהְיֶה נִכְלָל בְּחִינַת הַתַּרְגּוּם בִּלְשׁוֹן הַקֹּדֶשׁ דְּהַיְנוּ הַפֵּרוֹת שֶׁל שָׁנָה הָרְבִיעִית שֶׁהֵם בְּחִינַת תַּרְגּוּם כַּנַּ\"ל הֵם עוֹלִין וְנִכְלָלִין בִּירוּשָׁלַיִם עִיר הַקֹּדֶשׁ שֶׁהִוא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל וְזֶהוּ בְּחִינַת יִשְׁלַח עֶזְרְךָ מִקֹּדֶשׁ וּמִצִּיּוֹן יִסְעָדֶךָּ שֶׁפֵּרֵשׁ רַבֵּנוּ נֵרוֹ יָאִיר (שָׁם) עַל תִּקּוּן הַסְּעֻדָּה עַל-יְדֵי שְׁלֵמוּת לְשׁוֹן הַקֹּדֶשׁ עַיֵּן שָׁם. וְזֶהוּ וּמִצִּיּוֹן. מִצִּיּוֹן דַּיְקָא כִּי עַל-יְדֵי צִיּוֹן וִירוּשָׁלַיִם הוּא תִּקּוּן הַסְּעֻדָּה כִּי הֵם בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל אֲבָל כְּשֶׁאֵין מַעֲלִין אוֹתָן לִירוּשָׁלַיִם אָסוּר לְאָכְלָם כִּי יוּכַל לְהִתְגַּבֵּר הָרַע הַנַּ\"ל שֶׁהֵם בְּחִינַת שָׁלֹשׁ שְׁנֵי עָרְלָה וְיוֹנֵק מִן הַקְּדֻשָּׁה עַל-יְדֵי הַפֵּרוֹת רְבָעִי שֶׁהֵם בִּבְחִינַת תַּרְגּוּם כַּנַּ\"ל. כִּי עִקַּר יְנִיקַת הָרַע הַנַּ\"ל מִן הַקְּדֻשָּׁה הוּא עַל-יְדֵי לְשׁוֹן תַּרְגּוּם כַּמְבֹאָר שָׁם עַיֵּן שָׁם. עַל-כֵּן אָסוּר לְאָכְלוֹ כָּךְ רַק לְהַעֲלוֹתוֹ לִירוּשָׁלַיִם כַּנַּ\"ל. וַאֲזַי עַל-יְדֵי קְדֻשַּׁת יְרוּשָׁלַיִם נִכְנָע הָרַע שֶׁבָּהֶם דְּהַיְנוּ בְּחִינַת הָרַע שֶׁבַּתַּרְגּוּם וְהַטּוֹב עוֹלֶה וְנִכְלָל בִּלְשׁוֹן הַקֹּדֶשׁ כְּמוֹ שֶׁמְּבֹאָר שָׁם. וְזֶהוּ בְּחִינָה וּבַשָּׁנָה הָרְבִיעִית יִהְיֶה כָּל פִּרְיוֹ קֹדֶשׁ הִלּוּלִים לַה' קֹדֶשׁ דַּיְקָא שֶׁיִּהְיֶה הַפֵּרוֹת נִכְלָלִין בַּקֹּדֶשׁ דְּהַיְנוּ שְׁלֵמוּת לְשׁוֹן הַקֹּדֶשׁ כַּנַּ\"ל. וְזֶהוּ קֹדֶשׁ הִלּוּלִים הַיְנוּ בְּחִינַת לְשׁוֹן הַקֹּדֶשׁ שֶׁהִוא הִלּוּלִים לַה':",
    " וְאִם אֵינוֹ יָכוֹל לְהַעֲלוֹת הַפֵּרוֹת אֲזַי מְחַלְּלִים עַל הַכֶּסֶף כִּי אִיתָא בְּדִבְרֵי רַבֵּנוּ נֵרוֹ יָאִיר (בְּסִימָן סח) שֶׁכָּל הַנְּפָשׁוֹת שָׁרְשָׁם בַּעֲשִׁירוּת וְעַל-כֵּן הַכֹּל תְּאֵבִין אֶל הַמָּמוֹן עַיֵּן שָׁם וְעַל וְעַל-כֵּן עַל-יְדֵי הַמָּמוֹן קוֹנִין כָּל הַדְּבָרִים שֶׁבָּעוֹלָם וְהַמָּמוֹן חָשׁוּב מִן הַכֹּל כְּמוֹ שֶׁכָּתוּב וְהַכֶּסֶף יַעֲנֶה אֶת הַכֹּל כִּי כָּל הַדְּבָרִים יֵשׁ בָּהֶם נְפָשׁוֹת כַּיָּדוּעַ וְכָל הַנְּפָשׁוֹת תְּאֵבִין אֶל הַמָּמוֹן שֶׁהוּא שָׁרְשָׁם כַּנַּ\"ל וְעַל-כֵּן תֵּכֶף כְּשֶׁרוֹאִין הַמָּמוֹן נִכְסָפִין אֵלָיו וּתְאֵבִין לוֹ וְעַל-כֵּן עַל-יְדֵי הַמָּמוֹן קוֹנִין תֵּכֶף כָּל הַדְּבָרִים שֶׁבָּעוֹלָם בְּלִי שׁוּם טֹרַח. כִּי הַכֹּל נִכְסָפִין אֶל הַמָּמוֹן כַּנַּ\"ל. וְעַל-כֵּן יְכוֹלִין לְחַלֵּל פֵּרוֹת רְבָעִי וּמַעֲשֵׂר שֵׁנִי עַל הַכֶּסֶף כִּי הַכֶּסֶף שֶׁהוּא שֹׁרֶשׁ הַנְּפָשׁוֹת יֵשׁ לוֹ כֹּחַ לְחַלֵּל וּלְהַחֲלִיף עָלָיו הַפֵּרוֹת דְּהַיְנוּ שֶׁיּוֹצְאִין מֵהֶם הַנְּפָשׁוֹת וְהַחִיּוּת שֶׁבָּהֶם וְנִכְלָל בְּהַכֶּסֶף. מֵאַחַר שֶׁהוּא שֹׁרֶשׁ הַנְּפָשׁוֹת כַּנַּ\"ל וְנַעֲשֶׂה הוּא תְּמוּרַת הַפֵּרוֹת מַמָּשׁ. וְעַל-כֵּן צָרִיךְ לְחַלֵּל עַל הַמָּעוֹת דַּיְקָא דְּהַיְנוּ מַטְבֵּעַ שֶׁיֵּשׁ בּוֹ צוּרָה וְכַמּוּבָן שָׁם בְּדִבְרֵי רַבֵּנוּ נֵרוֹ יָאִיר שֶׁעִקַּר הַמָּמוֹן הֵם הַמַּטְבֵּעוֹת שֶׁהֵם קוֹנִין כָּל דָּבָר וְהֵם שָׁרְשֵׁי הַנְּפָשׁוֹת כַּנַּ\"ל:"
  ],
  "Likutei Halakhot%2C Yoreh Deah%2C Laws of Mixed Crops.": [
    " עַל-פִּי הַתּוֹרָה 'תְּפִלָּה לַחֲבַקּוּק' בְּסִימָן יט הַנִּזְכָּר לְעֵיל בְּהִלְכוֹת עָרְלָה:",
    " א:",
    " כִּי לְשׁוֹן הַקֹּדֶשׁ הִוא בְּחִינַת שָׂפָה אַחַת כְּמוֹ שֶׁפֵּרֵשׁ רַשִׁ\"י, 'שָׂפָה אַחַת', לְשׁוֹן הַקֹּדֶשׁ. כִּי הַקְּדֻשָּׁה הִוא אַחְדוּת כַּיָּדוּעַ. אֲבָל לְשׁוֹנוֹת הָעַמִּים הֵם בְּחִינַת עִרְבּוּב וְכִלְאַיִם בְּחִינַת חִשְּׁבֹנֹת רַבִּים. בִּבְחִינַת כִּי שָׁם בָּלַל ה' שְׂפַת כָּל הָאָרֶץ וּמִשָּׁם הֱפִיצָם וְכוּ' שֶׁהֵם בְּחִינַת בְּלוּלִים וּמְעֻרְבָּבִים מַמָּשׁ וְזֶה בְּחִינַת כִּלְאַיִם, כִּי בְּכָל מִין וָמִין יֵשׁ בּוֹ אוֹתִיּוֹת כְּפִי שָׁרְשׁוֹ וְחִיּוּתוֹ וּכְשֶׁמְּעָרֵב שְׁנֵי מִינִים אֲזַי הֵם בִּבְחִינַת לְשׁוֹנוֹת הָעַמִּים כַּנַּ\"ל. וְעַל-כֵּן אָסוּר לְזָרְעָם בָּאָרֶץ, כִּי הָאָרֶץ הִוא בְּחִינַת לְשׁוֹן הַקֹּדֶשׁ, בִּבְחִינַת תּוֹצֵא הָאָרֶץ נֶפֶשׁ חַיָּה. 'נֶפֶשׁ חַיָּה' הִוא בְּחִינַת הַדִּבּוּר, כְּמוֹ שֶׁכָּתוּב, וַיְהִי הָאָדָם לְנֶפֶשׁ חַיָּה. וְתַרְגּוּמוֹ, לְרוּחַ מְמַלְּלָא. וְעַל-כֵּן הָאָרֶץ מוֹצִיאָה וּמְגַדֶּלֶת כָּל הַדְּבָרִים שֶׁבָּעוֹלָם, כִּי הִיא בְּחִינַת חַוָּה אִשָּׁה שֶׁהִיא אֵם כָּל חַי. וְזֶה בְּחִינַת אִשָּׁה קַרְקַע עוֹלָם וְעַל-כֵּן אָסוּר לִזְרֹעַ כִּלְאַיִם בָּאָרֶץ כְּדֵי שֶׁלֹּא לִתֵּן חַס וְשָׁלוֹם יְנִיקָה לְהָרַע הַכּוֹלֵל שֶׁהֵם לְשׁוֹנוֹת עֲמָמִין מִן הָאָרֶץ שֶׁהוּא בְּחִינַת לְשׁוֹן הַקֹּדֶשׁ וְעַל-כֵּן הַזְּרִיעָה בְּעַצְמָהּ אֲסוּרָה מִכָּל שֶׁכֵּן לֶאֱכֹל כַּנַּ\"ל. וְעַל-כֵּן עִקַּר הָאִסּוּר הוּא בְּאֶרֶץ יִשְׂרָאֵל, כִּי אֶרֶץ יִשְׂרָאֵל הוּא בְּחִינַת שְׁלֵמוּת לְשׁוֹן הַקֹּדֶשׁ כַּמּוּבָא לְעֵיל, כִּי אֶרֶץ יִשְׂרָאֵל נִבְחֲרָה מִכָּל הָאֲרָצוֹת לְיִשְׂרָאֵל וּלְשׁוֹן הַקֹּדֶשׁ מִכָּל הַלְּשׁוֹנוֹת וְיִשְׂרָאֵל מִכָּל הָעַמִּים נִמְצָא שֶׁאֶרֶץ יִשְׂרָאֵל וּלְשׁוֹן הַקֹּדֶשׁ וְיִשְׂרָאֵל כֹּלָּא חַד, אֲבָל שְׁאָר הָאֲרָצוֹת הֵם נֶחְלְקוּ לִשְׁאָר עֲמָמִין. וְעַל-כֵּן אֵין שָׁם הָאִסּוּר כִּלְאַיִם, כִּי שִׁבְעִים עֲמָמִין הֵם בְּחִינַת כִּלְאַיִם בְּחִינַת כִּי שָׁם בָּלַל ה' שְׂפַת כוּ' רַק שֶׁמִּדְּרַבָּנָן אָסוּר. כִּי מֵחֲמַת שֶׁיִּשְׂרָאֵל דָּרִים שָׁם בְּחוּץ לָאָרֶץ יֵשׁ שָׁם קְצָת קְדֻשַּׁת אֶרֶץ יִשְׂרָאֵל כְּמוֹ שֶׁשָּׁמַעְתִּי מֵרַבֵּנוּ נֵרוֹ יָאִיר שֶׁבְּכָל מָקוֹם שֶׁדָּרִים יִשְׂרָאֵל הוּא בְּחִינַת אֶרֶץ יִשְׂרָאֵל. וְעַל-כֵּן גָּזְרוּ לֶאֱסֹר גַּם שָׁם וְעַל-כֵּן כִּלְאֵי הַכֶּרֶם חָמוּר אִסּוּרוֹ מְאֹד בְּיוֹתֵר, כִּי עִקַּר יְנִיקַת הַשִּׁבְעִים עֲמָמִין מִן הַקְּדֻשָּׁה עַל-יְדֵי הַתַּרְגּוּם כְּמוֹ שֶׁמְּבֹאָר שֶׁהוּא בְּחִינַת עֵץ הַדַּעַת טוֹב וָרָע כַּנַּ\"ל וְעֵץ הַדַּעַת טוֹב וָרָע הוּא גֶּפֶן, כְּמוֹ שֶׁאָמְרוּ רַבּוֹתֵינוּ זַ\"ל, עֵץ שֶׁאָכַל אָדָם הָרִאשׁוֹן גֶּפֶן הָיָה. וְעַל-כֵּן חָמוּר אִסּוּרוֹ בְּיוֹתֵר כַּנַּ\"ל. וְעַל-כֵּן עִקַּר הָאִסּוּר הוּא חִטָּה וּשְׂעוֹרָה וְחַרְצָן בְּמַפֹּלֶת יָד, כִּי בֶּאֱמֶת בְּאִילָנוֹת אֵין זְרִיעוֹת כִּלְאַיִם חָמוּר כָּל כָּךְ כְּמוֹ שֶׁכָּתוּב בַּשֻּׁלְחָן עָרוּךְ שֶׁמֻּתָּר לְעָרֵב זְרָעִים שֶׁל אִילָנוֹת וּשְׁאָר זְרָעִים וּלְזָרְעָם, כִּי בְּאִילָנוֹת אֵין הָאִסּוּר כִּלְאַיִם חָמוּר כָּל כָּךְ, כִּי מֵחֲמַת שֶׁהָאִילָנוֹת הֵם גְּדוֹלִים וַחֲשׁוּבִים אֵינָם נִתְעַרְבְּבִים וְנִבְלָלִים. וְעַל-כֵּן לֹא צִוָּה לָהֶם הַקָּדוֹשׁ-בָּרוּךְ-הוּא שֶׁיֵּצְאוּ לְמִינֵיהֶם רַק בַּזְּרָעִים, כִּי הָאִילָנוֹת הֵם בִּבְחִינַת אָדָם, כְּמוֹ שֶׁכָּתוּב, כִּי הָאָדָם עֵץ הַשָּדֶה. וְהֵם סְמוּכִים אֶל הַקְּדֻשָּׁה בְּיוֹתֵר עַל-כֵּן אֵין הַסִּטְרָא אָחֳרָא נֶאֱחֶזֶת בָּהֶם כָּל כָּךְ. וְעַל-כֵּן אֵינָם נִתְעַרְבְּבִים וְאֵינָם נֶאֱסָרִים בְּכִלְאַיִם כִּי אִם בְּהַרְכָּבָה מַמָּשׁ, כְּמוֹ שֶׁכָּתוּב בַּשֻּׁלְחָן עָרוּךְ אַךְ הַגֶּפֶן נֶאֱסָר בְּיוֹתֵר עִם הַזְּרָעִים מֵחֲמַת שֶׁהוּא בְּחִינַת עֵץ הַדַּעַת כַּנַּ\"ל עַל-כֵּן עִקַּר הָאִסּוּר כְּשֶׁיֵּשׁ שְׁנֵי מִינֵי תְּבוּאָה שֶׁהֵם כִּלְאַיִם בְּלֹא זֶה וְגַם חַרְצָן בְּתוֹכָם אֲזַי הוּא כִּלְאֵי הַכֶּרֶם שֶׁאִסּוּרוֹ חָמוּר מְאֹד כִּי אָז יוֹנְקִים הַכִּלְאַיִם הַנַּ\"ל מִן הַקְּדֻשָּׁה, דְּהַיְנוּ מִשְּׁלֵמוּת לְשׁוֹן הַקֹּדֶשׁ עַל-יְדֵי הַחַרְצָן דְּהַיְנוּ הַגֶּפֶן שֶׁהִוא עֵץ הַדַּעַת שֶׁדֶּרֶךְ שָׁם יְנִיקָתָם כַּנַּ\"ל. וַאֲזַי נִתְעָרְבִים יַחַד וְנֶאֱסָרִים בְּיוֹתֵר כַּנַּ\"ל:",
    " וְזֶה שֶׁכָּתוּב בְּכִלְאֵי הַכֶּרֶם, פֶּן תִּקְדַּשׁ. הֵפֶךְ שְׁלֵמוּת לְשׁוֹן הַקֹּדֶשׁ שֶׁהִוא קֹדֶשׁ מַמָּשׁ וּכְשֶׁנִּפְגָּם וְנוֹפֵל אֲזַי הִוא גַּם כֵּן בְּחִינַת תִּקְדַּשׁ בְּחִינַת נְפִילַת וּפְגַם לְשׁוֹן הַקֹּדֶשׁ. וְזֶה שֶׁאָמְרוּ רַבּוֹתֵינוּ זַ\"ל, תּוּקַד אֵשׁ, כִּי מֵהָאֵשׁ יָצָאוּ וְהָאֵשׁ תֹּאכְלֵם, כְּמוֹ שֶׁמְּבָאֵר רַבֵּנוּ שָׁם עַל פָּסוּק יִמּוֹטוּ עֲלֵיהֶם גֶּחָלִים. הַכֹּל בַּמַּאֲמָר תְּפִלָּה לַחֲבַקּוּק שֶׁמְּדַבֵּר מִשְּׁלֵמוּת לְשׁוֹן הַקֹּדֶשׁ, עַיֵּן שָׁם:"
  ],
  "Likutei Halakhot%2C Yoreh Deah%2C Laws of Mixed Breeding.": [
    " עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט הַנַּ\"ל בְּהִלְכוֹת כִּלְאַיִם:",
    " א:",
    " אָסוּר לַחֲרֹשׁ אוֹ לִמְשֹׁךְ וְכַיּוֹצֵא בְּכָל מִינֵי כִּלְאֵי בְּהֵמָה וְעִקַּר הָאִסּוּר כְּשֶׁעוֹשֶׂה עִמָּהֶם אֵיזֶה מְלָאכָה אֲבָל בְּלֹא מְלָאכָה אֵין אִסּוּר כִּי אִם בְּהַרְבָּעָה, כְּמוֹ שֶׁכָּתוּב בַּשֻּׁלְחָן עָרוּךְ, כִּי אִסּוּר כִּלְאֵי בְּהֵמָה הוּא גַּם כֵּן שֶׁלֹּא יִתְגַּבְּרוּ לְשׁוֹנוֹת הָעַמִּים, כִּי כָּל מִינֵי כִּלְאַיִם הֵם בִּבְחִינַת לְשׁוֹנוֹת הָעַמִּים, בִּבְחִינַת כִּי שָׁם בָּלַל ה' שְׂפַת וְכוּ' כַּנַּ\"ל (בְּהִלְכוֹת כִּלְאֵי הַכֶּרֶם הֲלָכָה א) וְעִקַּר הָאִסּוּר כְּשֶׁעוֹשֶׂה עִמָּהֶם מְלָאכָה, כִּי כָּל הַמְּלָאכוֹת הֵם כְּלוּלִים בְּל\"ט מְלָאכוֹת שֶׁנִּמְשָׁכִין מִפְּגַם עֵץ הַדַּעַת שֶׁעַל יָדוֹ נִתְקַלְּלוּ לט קְלָלוֹת וּמִשָּׁם הֵם בְּחִינַת לט מְלָאכוֹת, עַל-כֵּן צָרִיךְ לִזָּהֵר בָּהֶם מְאֹד לְקַדְּשָׁם וּלְבָרְרָם מִזֻּהֲמַת הַנָּחָשׁ, עַל-כֵּן אָסוּר לַעֲשׂוֹת מְלָאכָה בְּכִלְאַיִם שֶׁהוּא בְּחִינַת לְשׁוֹנוֹת הָעַמִּים, בְּחִינַת פְּגַם עֵץ הַדַּעַת, כִּי אֲזַי הַמְּלָאכָה נִפְגֶּמֶת בִּבְחִינַת זֻהֲמַת הַנָּחָשׁ, בְּחִינַת לט קְלָלוֹת וּמִתְגַּבְּרִין לְשׁוֹנוֹת הָעַמִּים חַס וְשָׁלוֹם, וְכֵן בְּהַרְבָּעָה בְּוַדַּאי אָסוּר, כִּי עִקַּר פְּגַם עֵץ הַדַּעַת שֶׁהוּא בְּחִינַת כִּלְאַיִם כַּנַּ\"ל הוּא פְּגַם הַבְּרִית, כְּמוֹ שֶׁמְּבֹאָר שָׁם וְזֶה הַפְּגָם נִמְשָׁךְ אֲפִלּוּ בִּבְהֵמוֹת שֶׁטָּעֲמוּ מֵעֵץ הַדַּעַת, כְּמוֹ שֶׁאָמְרוּ רַבּוֹתֵינוּ זַ\"ל וְעַל-יְדֵי-זֶה הָיוּ נִזְקָקִין לְשֶׁאֵינָן מִינָן, כְּמוֹ שֶׁכָּתוּב, כִּי הִשְׁחִית כָּל בָּשָׂר אֶת דַּרְכּוֹ עַל הָאָרֶץ. כְּמוֹ שֶׁפֵּרֵשׁ רַשִׁ\"י וְעַל-כֵּן אָסוּר לָנוּ לְהַרְבִּיעַ כִּלְאַיִם, כִּי כִּלְאַיִם הֵם בְּחִינַת לְשׁוֹנוֹת הָעַמִּים שֶׁנִּמְשָׁכִין מִפְּגַם עֵץ הַדַּעַת וְעִקַּר הַפְּגָם וְהָאִסּוּר הוּא בְּהַרְבָּעָה כַּנַּ\"ל, אֲבָל בְּלֹא זֶה אֵין אִסּוּר כִּי אִם בִּשְׁעַת מְלָאכָה כַּנַּ\"ל, כִּי כָּל הַמְּלָאכוֹת הֵם תִּקּוּנִים וּבֵרוּרִים, כִּי עַל יָדָם מְבָרְרִים הָאֹכֶל מִתּוֹךְ הַפְּסֹלֶת. וְעַל-כֵּן צָרִיךְ לִשְׁמֹר אָז מִכִּלְאַיִם כַּנַּ\"ל:"
  ],
  "Likutei Halakhot%2C Yoreh Deah%2C Laws of Fobidden Fabric Blends.": [
    " הִלְכוֹת כִּלְאֵי בְּהֵמָה הֲלָכָה ה בְּהִלְכוֹת עָרְלָה הֲלָכָה ה אוֹת ח:",
    " עַל-פִּי מַה שֶּׁכָּתוּב בַּמַּאֲמָר הַאי מָאן וְכוּ' בְּסִימָן כט שֶׁצָּרִיךְ לִשְׁמֹר הַבְּגָדִים מְאֹד, כִּי הֵם בְּחִינַת מַלְכוּת, עַיֵּן שָׁם:",
    " וְעִקַּר תִּקּוּן הַבְּגָדִים הוּא עַל-יְדֵי תִּקּוּן כְּלָלִיּוּת הַגִּידִין שֶׁהוּא תִּקּוּן הַבְּרִית שֶׁעַל יָדוֹ נִתְרוֹמֵם הַדַּעַת. וּמִשָּׁם נִמְשָׁךְ לַבְנוּנִית לְתַקֵּן הַבְּגָדִים, עַיֵּן שָׁם:",
    " וְשַׁעַטְנֵז הוּא פְּגַם הַדַּעַת, כִּי הוּא בְּחִינַת דַּעַת דְּסִטְרָא אָחֳרָא, כִּי צֶמֶר וּפִשְׁתִּים הֵם שְׁנֵי הֲפָכִים, בְּחִינַת קַיִן וְהֶבֶל, כִּי הֶבֶל הֵבִיא מִבְּכוֹרוֹת צֹאנוֹ שֶׁהוּא בְּחִינַת צֶמֶר, כְּמוֹ שֶׁאָמְרוּ רַבּוֹתֵינוּ זַ\"ל, הָאַיִל הַזֶּה כֻּלּוֹ קָדוֹשׁ. צִמְרָהּ לִתְכֵלֶת וְכוּ' וְקַיִן הֵבִיא פִּשְׁתִּים, כְּמוֹ שֶׁאָמְרוּ רַבּוֹתֵינוּ זַ\"ל, כִּי צֶמֶר הוּא בְּחִינַת חֲסָדִים, בְּחִינַת לָשׁוֹן שֶׁל זְהוֹרִית הַמַּלְבִּין עֲוֹנוֹת, כְּמוֹ שֶׁמְּבֹאָר שָׁם, כְּמוֹ שֶׁכָּתוּב, אִם יִהְיוּ חֲטָאֵיכֶם וְכוּ' כַּצֶּמֶר יִהְיוּ וּפִשְׁתִּים הוּא בְּחִינַת גְּבוּרוֹת, כְּמוֹ שֶׁכָּתוּב, וְגַבְרִיאֵל לָבוּשׁ בַּדִּים. וְעַל-כֵּן אִי אֶפְשָׁר לְצֶמֶר וּפִשְׁתִּים לְהִתְחַבֵּר יַחְדָּו כִּי אִם עַל-יְדֵי הָאָדָם אֲבָל בְּלֹא זֶה אֵין לָהֶם שׁוּם חִבּוּר, כִּי הָאָדָם הוּא בְּחִינַת דַּעַת שֶׁהוּא מְחַבֵּר שְׁנֵי הֲפָכִים יַחַד כַּמְבֹאָר בְּדִבְרֵי רַבֵּנוּ נֵרוֹ יָאִיר כַּמָּה פְּעָמִים. וְעַל-כֵּן אֵין אִסּוּר שֶׁל כִּלְאַיִם כִּי אִם בִּלְבִישָׁה אֲבָל מֻתָּר לַעֲשׂוֹתָן וּלְקַיְּמָם, כִּי אַף שֶׁתּוֹפְרָם בְּיַחַד וּמְחַבְּרָן אֵין לָהֶם שׁוּם חִבּוּר עֲדַיִן וְאֵין לָהֶם כֹּחַ לִינֹק מֵהַקְּדֻשָּׁה כִּי אִם כְּשֶׁלּוֹבְשָׁן הָאָדָם שֶׁאֲזַי הֵם יוֹנְקִים מֵהַקְּדֻשָּׁה וְנִתְחַבְּרִים עַל-יְדֵי הָאָדָם שֶׁהוּא בְּחִינַת דַּעַת שֶׁהוּא מְחַבֵּר שְׁנֵי הֲפָכִים יַחַד כַּנַּ\"ל. וְכָל הַדְּבָרִים שֶׁבָּעוֹלָם הֵם מְעֹרָבִים טוֹב וָרָע וְיֵשׁ בָּהֶם אֲחִיזַת הַסִּטְרָא אָחֳרָא. וּבִפְרָט בְּהַבְּגָדִים שֶׁשָּׁם הֵם נֶאֱחָזִין בְּיוֹתֵר כַּיָּדוּעַ. וְעַל-כֵּן כְּשֶׁמִּתְחַבְּרִין כִּלְאֵי בְּגָדִים, דְּהַיְנוּ צֶמֶר וּפִשְׁתִּים שֶׁלֹּא בִּמְקוֹם מִצְוָה אֲזַי אַדְּרַבָּא נַעֲשֶׂה מִזֶּה דַּעַת דְּסִטְרָא אָחֳרָא, כִּי הַסִּטְרָא אָחֳרָא נֶאֱחֶזֶת שָׁם כַּנַּ\"ל. וְזֶה עִקַּר פְּגַם הַבְּגָדִים מֵהֵפֶךְ אֶל הֵפֶךְ, כִּי תִּקּוּן הַבְּגָדִים עַל-יְדֵי הַדַּעַת דִּקְדֻשָּׁה וְכִלְאֵי בְּגָדִים הֵם הַהֵפֶךְ מַמָּשׁ, דְּהַיְנוּ בְּחִינַת דַּעַת דְּסִטְרָא אָחֳרָא כַּנַּ\"ל. וְעַל-כֵּן בִּמְקוֹם מִצְוָה, דְּהַיְנוּ כִּלְאַיִם בְּצִיצִית מֻתָּר. וְאַדְּרַבָּא עִקַּר מִצְוַת צִיצִית הָיָה עַל-פִּי הָרֹב עַל-יְדֵי כִּלְאַיִם בַּזְּמַן שֶׁהָיָה תְּכֵלֶת כִּדְמַשְׁמַע בַּפּוֹסְקִים. כִּי כְּשֶׁנִּתְחַבְּרִין שְׁנֵי הֲפָכִים, דְּהַיְנוּ צֶמֶר וּפִשְׁתִּים בִּמְקוֹם מִצְוָה אֲזַי נַעֲשֶׂה מִזֶּה דַּעַת דִּקְדֻשָּׁה שֶׁהוּא תִּקּוּן הַבְּגָדִים כַּנַּ\"ל. וְעִקָּר עַל-יְדֵי הַתְּכֶלֶת כַּמְבֹאָר הֵיטֵב לְעֵיל בְּהִלְכוֹת צִיצִית (הֲלָכָה א), עַיֵּן שָׁם. וְעַל-כֵּן נִקְרָא אִסּוּר כִּלְאֵי בְּגָדִים שַׁעַטְנֵז, כִּי פְּגַם הַבְּגָדִים הוּא פְּגַם הַדִּבּוּר כַּמְבֹאָר הֵיטֵב בַּמַּאֲמָר הַנַּ\"ל, עַיֵּן שָׁם. וְשַׁעַטְנֵז הוּא בְּחִינַת פְּגַם הַדִּבּוּר, כִּי הֵם בְּחִינַת הָאוֹתִיּוֹת שֶׁנָּפְלוּ וְנִשְׁבְּרוּ. וְעַל-כֵּן צְרִיכִין תִּקּוּן כַּיָּדוּעַ. וְהוּא בְּחִינַת דִּבּוּר שֶׁאֵינוֹ נִשְׁמָע הַמְבֹאָר שָׁם בִּתְחִלַּת הַמַּאֲמָר, כִּי זֶה הוּא בְּחִינַת הָאוֹתִיּוֹת הַנְּפוּלִין הַנַּ\"ל שֶׁהֵם שַׁעַטְנֵז וְכוּ' כַּנַּ\"ל, כִּי עִקַּר הַשְּׁבִירָה הָיְתָה עַל-יְדֵי שֶׁלֹּא קִבְּלוּ אוֹר הָאֹזֶן כְּמוֹ שֶׁאִיתָא בְּעֵץ חַיִּים. וְזֶהוּ בְּחִינַת דִּבּוּר שֶׁאֵינוֹ נִשְׁמָע, דְּהַיְנוּ שֶׁלֹּא קִבֵּל אוֹר הָאֹזֶן שֶׁאֵינוֹ נִקְרָא דִּבּוּר כְּלָל, כִּי הוּא בְּחִינַת אוֹתִיּוֹת שְׁבוּרִין כַּנַּ\"ל וְזֶה בְּחִינַת שַׁעַטְנֵז כַּנַּ\"ל שֶׁזֶּהוּ בְּחִינַת פְּגַם הַבְּגָדִים כַּנַּ\"ל. וְזֶה שֶׁכָּתוּב בַּסְּפָרִים שֶׁמִּי שֶׁלָּבוּשׁ שַׁעַטְנֵז אֵין תְּפִלָּתוֹ עוֹלָה, כִּי הוּא בְּחִינַת דִּבּוּר שֶׁאֵינוֹ נִשְׁמָע כַּנַּ\"ל וְעַיֵּן כָּל זֶה בְּהִלְכוֹת צִיצִית, עַיֵּן שָׁם הֵיטֵב:",
    " וְעַל-כֵּן גַּם בְּצִיצִית. כְּלֵי קֻפְסָא פְּטוּרִין מִן הַצִּיצִית וְאֵין הַבְּגָדִים חַיָּבִין בְּצִיצִית כִּי אִם כְּשֶׁלּוֹבְשָׁן הָאָדָם, כִּי הַבְּגָדִים בְּעַצְמָן כָּל זְמַן שֶׁאֵין הָאָדָם לוֹבְשָׁן אֵין בָּהֶם שׁוּם חִיּוּת וַחֲשִׁיבוּת, כִּי הֵם בִּבְחִינַת מַלְכוּת דְּלֵית לֵהּ מִגַּרְמָא כְּלוּם. כִּי אִם כְּשֶׁלּוֹבְשָׁן הָאָדָם שֶׁהוּא בְּחִינַת הַדַּעַת שֶׁמֵּאִיר בָּהֶן וְאָז נִשְׁלָמִין וַאֲזַי שַׁיָּךְ בָּהֶם מִצְוָה וַעֲבֵרָה שֶׁצָּרִיךְ לְשָׁמְרָן מִן כִּלְאַיִם כַּנַּ\"ל. וְצָרִיךְ לַעֲשׂוֹת בָּהֶם צִיצִית כְּדֵי לְשָׁמְרָן כַּנַּ\"ל בְּהִלְכוֹת צִיצִית וְזֶה בְּחִינַת מִלְּתָא אַלְבִּישַׁיְיהוּ יַקִּירָא. כִּי עִקַּר יְפִי וַחֲשִׁיבוּת הַבְּגָדִים הוּא כְּשֶׁלּוֹבְשִׁין אוֹתָם כַּנַּ\"ל. וְעַל-כֵּן קָרָא הַבְּגָדִים בִּלְשׁוֹן מִלְּתָא שֶׁהוּא לְשׁוֹן דִּבּוּר, כִּי הַבְּגָדִים הֵם בִּבְחִינַת דִּבּוּר כַּנַּ\"ל:"
  ],
  "Likutei Halakhot%2C Yoreh Deah%2C Laws of Redeeming the Firstborn.": [
    " הֲלָכָה ה נִכְלֶלֶת בְּהִלְכוֹת עָרְלָה הֲלָכָה ב אוֹת ח:",
    " כִּי אִיתָא בַּכְּתָבִים מַעֲלַת הַבְּכוֹר בְּסוֹד אֵין אִשָּׁה כּוֹרֶתֶת בְּרִית וְכוּ' אֵין הָאִשָּׁה מִתְעַבֶּרֶת וְכוּ', כִּי בְּפַעַם רִאשׁוֹנָה עוֹשֶׂה בָּהּ בְּחִינַת כְּלִי שֶׁבְּתוֹכָהּ הִיא מְקַבֶּלֶת אַחַר כָּךְ הַמַּיִן נוּקְבִין. שֶׁמֵּהֶם נִצְטַיְּרִין הַוְּלָדוֹת. וְכָל הַבָּנִים שֶׁמּוֹלֶדֶת כֻּלָּם מִבְּחִינַת זֹאת הַכְּלִי וְהַבְּכוֹר שֶׁהוּא הָרִאשׁוֹן מְקַבֵּל הָעִקָּר מִבְּחִינַת זֹאת הַכְּלִי וְהוּא כָּלוּל מִכֻּלָּם עַל-כֵּן חַיָּבִים בִּכְבוֹדוֹ, עַיֵּן שָׁם:",
    " וְהַנִּרְאֶה לַעֲנִיּוּת דַּעְתִּי שֶׁזֶּה בְּחִינַת מַה שֶּׁאִיתָא בַּמַּאֲמָר גְּזֵלָה בְּסִימָן סט:",
    " וְהַכְּלָל שֶׁכָּל הַנְּפָשׁוֹת שָׁרְשָׁם בָּעֲשִׁירוּת וְהָאִשָּׁה שֶׁכֻּלָּהּ בְּחִינַת נֶפֶשׁ כָּל שְׁלֵמוּתָהּ הוּא עַל-יְדֵי עֲשִׁירוּת וְזֶה בְּחִינַת כֶּסֶף קִדּוּשִׁין שֶׁעַל יָדוֹ מַשְׁלִים אוֹתָהּ. וְעַל-כֵּן עַל-יְדֵי-זֶה נִקְנֵית לוֹ וְאַחַר כָּךְ נוֹתֵן לָהּ כְּתֻבָּה שֶׁהִיא שְׁלֵמוּת נַפְשָׁהּ. וְתָמִיד מִשְׁתַּדֵּל הַבַּעַל לְהַשְׁלִים אוֹתָהּ עַל-יְדֵי עֲשִׁירוּת וּפַרְנָסָה שֶׁנּוֹתֵן לָהּ, עַיֵּן שָׁם. וְזֶה הָעֲשִׁירוּת הוּא שֹׁרֶשׁ נֶפֶשׁ הַבָּנִים וְכֻלָּם תְּלוּיִים בְּהַמָּמוֹן שֶׁמַּשְׁלִים אוֹתָהּ עַל יָדוֹ, עַיֵּן שָׁם הֵיטֵב:",
    " הַיְנוּ כִּי בִּתְחִלָּה אֵין לָהּ שׁוּם שְׁלֵמוּת וְאַחַר כָּךְ מַתְחִיל לְהָאִיר אוֹתָהּ וּלְהַשְׁלִימָהּ עַל-יְדֵי הַכֶּסֶף קִדּוּשִׁין שֶׁהִיא שְׁלֵמוּת נַפְשָׁהּ אַךְ הוּא רַק הֶאָרָה בְּעָלְמָא וְאַחַר כָּךְ אֵינָהּ נִשְׁלֶמֶת וְנִקְנֵית לוֹ לְגַמְרֵי כִּי אִם עַל-יְדֵי הַחֻפָּה וְעִקַּר הַחֻפָּה הוּא הַיִּחוּד. כִּדְאִיתָא בַּפּוֹסְקִים. וַאֲזַי בְּפַעַם הָאֶחָד נוֹתֵן לָהּ כָּל אֲשֶׁר לוֹ וּמֵאִיר בָּהּ הַחָמֵשׁ גְּבוּרוֹת שֶׁהֵם בְּחִינַת עֲשִׁירוּת בִּבְחִינַת מִצָּפוֹן זָהָב יֶאֱתֶה, כְּמוֹ שֶׁמְּבֹאָר שָׁם בַּמַּאֲמָר הַנַּ\"ל. כִּי אָז עִקַּר שְׁלֵמוּתָהּ שֶׁהוּא עַל-יְדֵי עֲשִׁירוּת. וְעַל-כֵּן אָז נִתְחַיֵּב בִּכְתֻבָּה, כִּי אֲרוּסָה אֵין לָהּ כְּתֻבָּה וְעִקַּר חִיּוּב הַכְּתֻבָּה, בִּשְׁבִיל הַזִּוּוּג הא' כִּדְאִיתָא בַּפּוֹסְקִים, עַיֵּן שָׁם. כִּי אָז מַשְׁלִים נַפְשָׁהּ עַל-יְדֵי בְּחִינַת עֲשִׁירוּת כַּנַּ\"ל. וְזֶהוּ בְּחִינַת הַכְּתֻבָּה שֶׁהִוא מָמוֹן כַּנַּ\"ל. וְעַל-כֵּן הַכְּתֻבָּה מָאתַיִם זוּז בִּבְחִינַת (פֵּאָה פֶּרֶק ח) מִי שֶׁיֵּשׁ לוֹ מָאתַיִם זוּז לֹא יִטֹּל מִן הַצְּדָקָה. נִמְצָא שֶׁעַל-יְדֵי הַכְּתֻבָּה שֶׁל מָאתַיִם זוּז הוּא מַעֲלֶה אוֹתָהּ מִבְּחִינַת עֲנִיּוּת וְדַלּוּת שֶׁהָיְתָה מִקֹּדֶם כַּיָּדוּעַ וּמַשְׁלִים אוֹתָהּ בִּבְחִינַת עֲשִׁירוּת, כִּי מִי שֶׁיֵּשׁ לוֹ מָאתַיִם זוּז אֵינוֹ עָנִי כַּנַּ\"ל. וְעַל-כֵּן עִקַּר הַכְּתֻבָּה דְּאוֹרָיְתָא הִיא רַק לִבְתוּלָה כַּנַּ\"ל. וְעַל-כֵּן גַּם הָאוֹנֵס וְהַמְפַתֶּה חַיָּב חֲמִשִּׁים שְׁקָלִים קְנָס. וּמִשָּׁם לָמְדוּ הַכְּתֻבָּה, כִּי הַמָּמוֹן שֶׁל הַכְּתֻבָּה הוּא בְּחִינַת עֲשִׁירוּת הַכְּלִי הַנַּ\"ל:",
    " וְזֶה בְּחִינַת חֲמִשִּׁים שְׁקָלִים שֶׁל הַכְּתֻבָּה, כִּי בִּתְחִלָּה קֹדֶם שֶׁנִּשְׁלֶמֶת עַל-יְדֵי בַּעְלָהּ וְהִיא בַּעֲנִיּוּת וְדַלּוּת אֲזַי הִיא בִּבְחִינַת צֶדֶק כַּיָּדוּעַ. וְאִיתָא בְּדִבְרֵי רַבֵּנוּ (בְּסִימָן סז) שֶׁאוֹתִיּוֹת צֶדֶק הֵם מוֹרִים עַל זֶה, כִּי הַצֶּדֶק הוּא יוּ\"ד נוּ\"ן וְהַיּוּ\"ד בְּהַחְזָרַת פָּנִים מִן הַנּוּ\"ן שֶׁהִיא בְּחִינַת מַלְכוּת, בְּחִינַת לִפְנֵי שֶׁמֶשׁ יִנּוֹן שְׁמוֹ וְהַד', הַיְנוּ שֶׁהִיא בְּדַלּוּת וַעֲנִיּוּת וְהַק' וְכוּ'. וְאַחַר כָּךְ כְּשֶׁמַּשְׁלִים אוֹתָהּ כַּנַּ\"ל וּמֵאִיר בָּהּ הַחֶסֶד וּגְבוּרָה שֶׁהֵם בְּחִינַת ה אֲזַי נַעֲשֵׂית מִד ה וְנַעֲשֵׂית מִצֶּדֶק צְדָקָה. וְזֶה בְּחִינַת הַנּוּ\"ן שְׁקָלִים שֶׁמְּקַבֶּלֶת עַתָּה, כִּי עַתָּה נִשְׁלֶמֶת וְהִיא בְּחִינַת נוּ\"ן כַּנַּ\"ל וּבִתְחִלָּה לֹא הָיָה לָהּ שְׁלֵמוּת, כִּי הָיָה הַיּוּ\"ד בְּהַחְזָרַת פָּנִים מִן הַנּוּ\"ן. וְעַתָּה נֶחֱזָרִין פָּנִים בְּפָנִים וְהִיא מְקַבֶּלֶת ה חֲסָדִים וּגְבוּרוֹת שֶׁכָּל אֶחָד כָּלוּל מִיּוּ\"ד הַנַּ\"ל. וְזֶה בְּחִינַת נוּ\"ן וְעַתָּה הִיא נִשְׁלֶמֶת בְּכָל בְּחִינוֹתֶיהָ, כִּי נִשְׁלֶמֶת בִּבְחִינַת נוּ\"ן שֶׁהִיא בְּחִינַת מַלְכוּת כַּנַּ\"ל. וְזֶהוּ בְּחִינַת חֲמִשִּׁים שְׁקָלִים שֶׁהֵם מָאתַיִם זוּז שֶׁהֵם הֵפֶךְ מִן עֲנִיּוּת כַּנַּ\"ל וַאֲזַי כְּשֶׁיֵּשׁ לָהּ שְׁלֵמוּת הַנַּ\"ל אֲזַי הִיא רְאוּיָה לְהוֹלִיד, כִּי כְּבָר קִבְּלָה שֹׁרֶשׁ הַנְּפָשׁוֹת שֶׁל הַבָּנִים שֶׁהִיא הָעֲשִׁירוּת כַּנַּ\"ל וְאָז יְכוֹלָה לְקַבֵּל נַפְשׁוֹת הַבָּנִים וּלְהוֹלִיד אוֹתָם וְאַחַר כָּךְ כָּל הַבָּנִים הַנּוֹלָדִים כֻּלָּם מְקַבְּלִים מִבְּחִינַת זֹאת הַכְּלִי, הַיְנוּ בְּחִינַת הָעֲשִׁירוּת שֶׁהוּא שֹׁרֶשׁ נַפְשָׁם כַּנַּ\"ל וְהַבְּכוֹר נוֹטֵל חֵלֶק בָּרֹאשׁ כְּנֶגֶד כֻּלָּם. נִמְצָא שֶׁמַּעֲלַת הַבְּכוֹר הִוא שֶׁיֵּשׁ לוֹ חֵלֶק גָּדוֹל בְּהָעֲשִׁירוּת יוֹתֵר מֵאֶחָיו כַּנַּ\"ל וְעַיֵּן שָׁם בַּמַּאֲמָר הַנַּ\"ל בְּחִינַת יְרֻשָּׁה, עַיֵּן שָׁם:",
    " וְהַכְּלָל שֶׁחֲשִׁיבוּת הַבְּכוֹר הוּא עַל-יְדֵי בְּחִינַת עֲשִׁירוּת שֶׁיֵּשׁ לוֹ בְּיוֹתֵר. עַל-כֵּן פִּדְיוֹנוֹ בְּכֶסֶף, כִּי אַחַר כָּךְ עַל-יְדֵי חֵטְא הָעֵגֶל שֶׁנִּפְגְּמוּ הַבְּכוֹרוֹת וְהַפְּגָם הָיָה בִּבְחִינַת עֲשִׁירוּת, בִּבְחִינַת וְזָהָב הִרְבֵּיתִי לָהֶם וְכוּ', בְּחִינַת וְדִי זָהָב, כְּמוֹ שֶׁפֵּרֵשׁ רַשִׁ\"י וְהַכֹּהֲנִים שֶׁלֹּא חָטְאוּ אָז נִבְחֲרוּ תַּחְתֵּיהֶם. נִמְצָא שֶׁהַכֹּהֲנִים קִבְּלוּ וְזָכוּ בְּמַעֲלוֹת וַחֲשִׁיבוּת הַבְּכוֹרִים וְעַל-כֵּן זָכוּ בָּעֲבוֹדָה תְּמוּרָתָם, כִּי הָעֲבוֹדָה מְעַשֶּׁרֶת כְּמוֹ קְטֹרֶת נִמְצָא שֶׁחִיּוּת הַבְּכוֹר הוּא אֵצֶל הַכֹּהֵן וְהַבְּכוֹר שֶׁאָבַד מַעֲלָתוֹ עַל-יְדֵי הַפְּגָם יֵשׁ בּוֹ אֲחִיזַת הַסִּטְרָא אָחֳרָא, בִּפְרָט כִּי שָׁם נֶאֱחָזִין בְּיוֹתֵר, הַיְנוּ בִּבְחִינַת מַלְכוּת שֶׁהוּא בְּחִינַת הַבְּכוֹר כַּנַּ\"ל, בְּחִינַת (תְּהִלִּים פט) אַף אָנִי בְּכוֹר אֶתְּנֵהוּ. וְזֶהוּ בְּחִינַת עֲשִׁירוּת שֶׁהִיא בְּחִינַת מַלְכוּת עַל-כֵּן צָרִיךְ לִפְדּוֹתוֹ עַל-יְדֵי הַצְּדָקָה שֶׁנּוֹתֵן לַכֹּהֵן בִּבְחִינַת וּצְדָקָה תַּצִּיל מִמָּוֶת. כִּדְאִיתָא שָׁם בַּמַּאֲמָר הַנַּ\"ל שֶׁתִּקּוּן הַמַּלְכוּת וְהָעֲשִׁירוּת הוּא עַל-יְדֵי הַצְּדָקָה, עַיֵּן שָׁם. וְהַצְּדָקָה נוֹתֵן לַכֹּהֵן דַּיְקָא. וּבְתוֹרַת פִּדְיוֹן מִן הַכֹּהֵן, כִּי צָרִיךְ לַחֲזֹר הַבְּכוֹר אֶל הַכֹּהֵן שֶׁשָּׁם שֹׁרֶשׁ נַפְשׁוֹ וְחִיּוּתוֹ כִּי הַכֹּהֲנִים זָכוּ בָּהֶם כַּנַּ\"ל. וְעַל-יְדֵי-זֶה הוּא מַעֲלֵהוּ וּמוֹצִיאוֹ מִן הַסִּטְרָא אָחֳרָא שֶׁלֹּא תִּהְיֶה נֶאֱחֶזֶת בּוֹ חַס וְשָׁלוֹם, כִּי אֵין לָהֶם אֲחִיזָה אֶלָּא בְּדָבָר שֶׁנִּפְגַּם וְנִסְתַּלֵּק חִיּוּתוֹ כַּיָּדוּעַ. וְכִדְאִיתָא בַּמַּאֲמָר הַנַּ\"ל אַךְ כְּשֶׁמְּקַדֵּשׁ הַבְּכוֹר וּמַחֲזִירוֹ וּמְשַׁעְבְּדוֹ לַכֹּהֵן שֶׁשָּׁם חִיּוּתוֹ כַּנַּ\"ל, נִמְצָא שֶׁחוֹזֵר לְשָׁרְשׁוֹ וְחִיּוּתוֹ אֲזַי אֵין לָהֶם שׁוּם אֲחִיזָה בּוֹ וְאַחַר כָּךְ כְּשֶׁרוֹצִים לִפְדּוֹתוֹ מִן הַכֹּהֵן צָרִיךְ לִפְדּוֹתוֹ בְּכֶסֶף דַּיְקָא, כִּי הַכֶּסֶף שֶׁנּוֹתֵן לַכֹּהֵן הוּא תְּמוּרַת הַבְּכוֹר מַמָּשׁ, כִּי מַעֲלַת הַבְּכוֹר הִוא בְּחִינַת עֲשִׁירוּת כַּנַּ\"ל. וְעַל-כֵּן נוֹתֵן לַכֹּהֵן חֲמִשָּׁה שְׁקָלִים כְּנֶגֶד הַחֲמִשָּׁה חֲסָדִים שֶׁל בְּחִינַת הַצְּדָקָה, כִּדְאִיתָא בְּדִבְרֵי רַבֵּנוּ נֵרוֹ יָאִיר, שֶׁעַל-יְדֵי-זֶה פּוֹדֶה אוֹתוֹ וּמַצִּילוֹ בִּבְחִינַת וּצְדָקָה תַּצִּיל וְכוּ'. וְכָל שֶׁקֶל אַרְבָּעָה זוּזִים. נִמְצָא שֶׁבַּחֲמִשָּׁה שְׁקָלִים מְרֻמָּז בְּחִינַת הַמַּלְכוּת שֶׁהִיא בְּחִינַת עֲשִׁירוּת, שֶׁהִוא בְּחִינַת הַבְּכוֹר, כִּי בִּתְחִלָּה הַוַות ד וְחָזְרָה וְנַעֲשֵׂית ה כְּשֶׁפּוֹדִין אוֹתוֹ וּמַשְׁלִימִין אוֹתוֹ:",
    " וְעַל-כֵּן צָרִיךְ לִפְדּוֹתוֹ לְאַחַר חֹדֶשׁ יָמִים, כִּי בְּכָל חֹדֶשׁ נִשְׁלֶמֶת וְנִתְתַּקֶּנֶת הַלְּבָנָה שֶׁהִיא בְּחִינַת מַלְכוּת וְעַל-כֵּן אָז נִשְׁלָם הַבְּכוֹר שֶׁהוּא בְּחִינַת מַלְכוּת כַּנַּ\"ל וְקֹדֶם שְׁלֹשִׁים עֲדַיִן הוּא בִּסְפֵק נֵפֶל, כִּי מְאֹרֹת חַס וְשָׁלוֹם מִשָּׁם אַסְכָּרָה לְרַבְיֵי חַס וְשָׁלוֹם וּבְכָל חֹדֶשׁ נִתְמַלֵּאת וְנִתְתַּקֶּנֶת אוֹרָהּ. וְכִדְאִיתָא בְּדִבְרֵי רַבֵּנוּ (בְּסִימָן קנא) שֶׁאֲמִירַת וּבְרָאשֵׁי חָדְשֵׁיכֶם סְגֻלָּה לְבָנִים, עַיֵּן שָׁם. וְעַל-כֵּן אַחַר חֹדֶשׁ אָז יוֹצֵא מֵחֲשַׁשׁ נֵפֶל וְנַעֲשֶׂה בַּר קְיָמָא. וְאָז רָאוּי לְפִדְיוֹן שֶׁעַל-יְדֵי-זֶה הוּא נִתְתַּקֵּן וְנִשְׁלָם כַּנַּ\"ל וְעַל-כֵּן לֹא זָכוּ בְּנֵי יִשְׂרָאֵל לַעֲשִׁירוּת בְּמִצְרַיִם כִּי אִם אַחַר מַכַּת בְּכוֹרוֹת, כִּי כְּשֶׁנִּכְנְעוּ בְּכוֹרֵי מִצְרַיִם וְיִשְׂרָאֵל זָכוּ לַבְּכוֹרָה בִּבְחִינַת בְּנִי בְכֹרִי יִשְׂרָאֵל אָז זָכוּ בְּנֵי יִשְׂרָאֵל בְּכָל הָעֲשִׁירוּת שֶׁל מִצְרַיִם, כִּי הָעֲשִׁירוּת הִיא בִּבְחִינַת בְּכוֹרִים כַּנַּ\"ל. וְזֶה בְּחִינַת אִלּוּ הָרַג אֶת בְּכוֹרֵיהֶם וְלֹא נָתַן לָנוּ אֶת מָמוֹנָם, דַּיֵּנוּ, כִּי הֵם בְּחִינָה אַחַת כַּנַּ\"ל. עַל-כֵּן סְמָכָן זֶה לָזֶה כַּנַּ\"ל:"
  ],
  "Likutei Halakhot%2C Yoreh Deah%2C Laws of Firstborn Kosher Animals.": [
    " עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט הַנַּ\"ל בְּהִלְכוֹת סִימָנֵי בְּהֵמָה וְחַיָּה טְהוֹרָה א:",
    " כִּי כָּל הַדְּבָרִים הַמֻּתָּרִים כְּגוֹן בְּהֵמוֹת טְהוֹרוֹת וּשְׁאָר דְּבָרִים הַמֻּתָּרִים הֵם מִבְּחִינַת עֵץ הַדַּעַת טוֹב וָרָע שֶׁהוּא בְּחִינַת לְשׁוֹן תַּרְגּוּם. וְעַל-כֵּן צְרִיכִין תִּקּוּן וּבֵרוּר עַל-יְדֵי אֲכִילַת יִשְׂרָאֵל. שֶׁעַל-יְדֵי-זֶה מַעֲלִים אוֹתָם אֶל הַקְּדֻשָּׁה לִבְחִינַת לְשׁוֹן קֹדֶשׁ. וְעַל-כֵּן עִקַּר תִּקּוּנָם וּבֵרוּרָם הוּא עַל-יְדֵי הַדִּבּוּר הַקֹּדֶשׁ שֶׁל הַבְּרָכָה שֶׁצְּרִיכִין לְבָרֵךְ עַל כָּל דָּבָר קֹדֶם שֶׁנֶּהֱנִין מִמֶּנּוּ, כִּי עַל-יְדֵי הַבְּרָכָה שֶׁהִוא בְּחִינַת לְשׁוֹן קֹדֶשׁ שֶׁמְּבָרְכִין עַל הַדָּבָר הַמֻּתָּר שֶׁהוּא בְּחִינַת לְשׁוֹן תַּרְגּוּם כַּנַּ\"ל. עַל-יְדֵי-זֶה עוֹלֶה וְנִתְבָּרֵר הַטּוֹב שֶׁבַּדָּבָר הַנֶּאֱכָל שֶׁהוּא בְּחִינַת טוֹב שֶׁבַּתַּרְגּוּם וְעוֹלֶה בִּשְׁלֵמוּת לְשׁוֹן הַקֹּדֶשׁ וְזֶהוּ תִּקּוּנוֹ. וְעַל-כֵּן יֵשׁ כֹּחַ בְּיִשְׂרָאֵל עַל-יְדֵי דִּבּוּרוֹ לַעֲשׂוֹת מֵהֶתֵּר קֹדֶשׁ כְּגוֹן לְהַקְדִּישׁ בְּהֵמָה לְקָרְבָּן וַאֲזַי נִתְקַדְּשָׁה קְדֻשַּׁת הַגּוּף, כִּי הַדִּבּוּר הַקָּדוֹשׁ שֶׁל אִישׁ הַיִּשְׂרְאֵלִי שֶׁהוּא בְּחִינַת לְשׁוֹן הַקֹּדֶשׁ, כִּי יִשְׂרָאֵל זָכוּ לִלְשׁוֹן הַקֹּדֶשׁ יָכוֹל לְהַעֲלוֹת הַבְּהֵמָה מֵחֹל לְקֹדֶשׁ, דְּהַיְנוּ לְהַעֲלוֹת הַלְּשׁוֹן תַּרְגּוּם שֶׁהוּא בְּחִינַת הַדָּבָר הַמֻּתָּר לִבְחִינַת לְשׁוֹן הַקֹּדֶשׁ עַל-יְדֵי דִּבּוּרוֹ שֶׁאוֹמֵר קֹדֶשׁ וַאֲזַי נִתְקַדְּשָׁה הַבְּהֵמָה אוֹ כַּיּוֹצֵא קְדֻשַּׁת הַגּוּף וַאֲסוּרָה בַּהֲנָאָה לְאָדָם רַק לְהַעֲלוֹתָהּ לְגָבֹהַּ. כִּי הַבְּהֵמָה בְּעַצְמָהּ נַעֲשֶׂה קֹדֶשׁ בִּבְחִינַת לְשׁוֹן הַקֹּדֶשׁ שֶׁהִוא בְּחִינַת קְדֻשַּׁת יִשְׂרָאֵל. וְעַל-כֵּן אֵין בָּהּ שׁוּם הֶתֵּר הֲנָאָה וַאֲכִילָה, כִּי עִקַּר הָאֲכִילָה הִיא כְּדֵי לְתַקֵּן וּלְבָרֵר הַחַי הַנֶּאֱכָל, אֲבָל בְּלֹא זֶה לֹא הֻתַּר לַהֲרֹג נֶפֶשׁ מִפְּנֵי נֶפֶשׁ. וְעַל-כֵּן קֹדֶם חֵטְא אָדָם הָרִאשׁוֹן לֹא הֻתַּר לוֹ לַהֲרֹג בְּהֵמָה וּלְאָכְלָהּ, כִּי לֹא הָיוּ צְרִיכִין תִּקּוּן אָז, רַק אַחַר כָּךְ עַל-יְדֵי חֵטְא עֵץ הַדַּעַת אֲזַי אַחַר כָּךְ כְּשֶׁהִתְחִיל הַתִּקּוּן בִּימֵי נֹחַ אַחַר הַמַּבּוּל אָז הֻתַּר לוֹ לַהֲרֹג בְּהֵמָה וּלְאָכְלָהּ כְּדֵי לְתַקְּנָהּ. וְעַל-כֵּן כְּשֶׁנַּעֲשֵׂית הַבְּהֵמָה קֹדֶשׁ בִּבְחִינַת שְׁלֵמוּת לְשׁוֹן הַקֹּדֶשׁ אֵין בָּהּ הֶתֵּר כִּי אִם לְהַעֲלוֹתָהּ לְגָבֹהַּ. כְּמוֹ נִשְׁמוֹת יִשְׂרָאֵל שֶׁעוֹלִים בִּבְחִינַת קָרְבָּן לַה' יִתְבָּרַךְ. וַאֲפִלּוּ מַה שֶּׁהַכֹּהֲנִים וְהַבְּעָלִים אוֹכְלִים מִקְּצָת קָרְבָּנוֹת הוּא רַק מַה שֶּׁזָּכוּ מִשֻּׁלְחָן גָּבֹהַּ, כִּי הַקָּרְבָּן שֶׁהוּא קֹדֶשׁ אֵין רָאוּי כִּי אִם לְגָבֹהַּ כַּנַּ\"ל. וְהַכֹּהֲנִים שֶׁהֵם יוֹתֵר קְדוֹשִׁים מִיִּשְׂרָאֵל בִּבְחִינַת שְׁלֵמוּת לְשׁוֹן הַקֹּדֶשׁ, כִּי הֵם בִּבְחִינַת שְׁמִירַת הַבְּרִית יוֹתֵר, כְּמוֹ שֶׁכָּתוּב (דְּבָרִים לג), כִּי שָׁמְרוּ אִמְרָתֶךָ וּבְרִיתְךָ יִנְצֹרוּ. וְעַל-כֵּן זוֹכִים לְבִרְכַּת כֹּהֲנִים שֶׁהִוא דַּוְקָא בִּלְשׁוֹן הַקֹּדֶשׁ. וּכְמוֹ שֶׁמְּבֹאָר לְעֵיל בְּהִלְכוֹת נְשִׂיאַת כַּפַּיִם הֲלָכָה א עַל-כֵּן זוֹכִים מִשֻּׁלְחָן גָּבֹהַּ לֶאֱכֹל קֹדֶשׁ. וְעַל-כֵּן הַבְּכוֹר שֶׁהוּא בְּעַצְמוֹ בִּבְחִינַת לְשׁוֹן הַקֹּדֶשׁ, כִּי הַבְּכוֹר הוּא בְּחִינַת מַלְכוּת, כְּמוֹ שֶׁכָּתוּב (תְּהִלִּים פט), אַף אָנִי בְּכוֹר אֶתְּנֵהוּ. וּמַלְכוּת פֶּה שֶׁהִוא בְּחִינַת לְשׁוֹן הַקֹּדֶשׁ שֶׁהִיא בְּחִינַת שְׁנַיִם מִקְרָא כְּמוֹ שֶׁמְּבֹאָר בְּדִבְרֵי רַבֵּנוּ נֵרוֹ יָאִיר. וְעַל-כֵּן הַבְּכוֹר קָדוֹשׁ קְדֻשַּׁת הַגּוּף מִבֶּטֶן, כִּי הוּא בְּעַצְמוֹ בִּבְחִינַת לְשׁוֹן הַקֹּדֶשׁ כַּנַּ\"ל, כִּי הוּא רִאשׁוֹן לְכָל הַנּוֹלָדִים אַחַר כָּךְ וְכָלוּל מִכֻּלָּם שֶׁהוּא בְּחִינַת מַלְכוּת בְּחִינַת לְשׁוֹן הַקֹּדֶשׁ שֶׁכָּלוּל מִכָּל הַלְּשׁוֹנוֹת, כִּי כֻּלָּם מְקַבְּלִים וְיוֹנְקִים מִמֶּנּוּ, כִּי הָעוֹלָם נִבְרָא עַל-יְדֵי לְשׁוֹן הַקֹּדֶשׁ. וּכְמוֹ שֶׁכָּתוּב, וַיְהִי כָּל הָאָרֶץ שָׂפָה אַחַת. בִּלְשׁוֹן הַקֹּדֶשׁ כְּמוֹ שֶׁפֵּרֵשׁ רַשִׁ\"י. וְאַחַר כָּךְ בָּלַל ה' שְׂפַת וְכוּ' וּמִשָּׁם הֱפִיצָם. נִמְצָא שֶׁלְּשׁוֹן הַקֹּדֶשׁ הִוא בְּכוֹר וְרִאשׁוֹן לְכֻלָּם וְכָלוּל מִכֻּלָּם. וְעַל-כֵּן הַבְּכוֹר מֵעַצְמוֹ קָדוֹשׁ בִּבְחִינַת לְשׁוֹן הַקֹּדֶשׁ כַּנַּ\"ל. וְשַׁיָּךְ לַה' יִתְבָּרַךְ לְבַדּוֹ כַּנַּ\"ל, כְּמוֹ שֶׁכָּתוּב, קַדֶּשׁ לִּי כָּל בְּכוֹר, וְה' יִתְבָּרַךְ זִכָּה אוֹתוֹ לַכֹּהֵן, כִּי הַכֹּהֵן זוֹכֶה לְקֹדֶשׁ כַּנַּ\"ל, וּבִפְרָט בִּבְכוֹר כִּי הֵם זָכוּ לִקְדֻשַּׁת הַבְּכוֹרָה תַּחַת הַבְּכוֹרִים שֶׁל יִשְׂרָאֵל כַּנַּ\"ל בְּהִלְכוֹת פִּדְיוֹן בְּכוֹר א:"
  ],
  "Likutei Halakhot%2C Yoreh Deah%2C Laws of Firstborn Donkey.": [
    " הִלְכוֹת בְּכוֹר בְּהֵמָה טְהוֹרָה הֲלָכָה ה מְחֻבָּר לְהִלְכוֹת פִּדְיוֹן בְּכוֹר הֲלָכָה ה אוֹת כד:",
    "הלכות פֶּטֶר חֲמוֹר מְחֻבָּר לְהִלְכוֹת פֶּסַח הֲלָכָה ט בְּסוֹפוֹ:",
    " וְכָל פֶּטֶר חֲמֹר תִּפְדֶּה בְשֶׂה וְכוּ' וּפֵרֵשׁ רַשִׁ\"י, לְפִי שֶׁאֵין לְךָ אֶחָד מִיִּשְׂרָאֵל שֶׁלֹּא הוֹצִיא מִמִּצְרַיִם עֲשָׂרָה חֲמוֹרִים מֵרְכוּשׁ מִצְרַיִם:",
    " כִּי הַחֲמוֹרִים הֵם בִּבְחִינַת עֲשִׁירוּת, כְּמוֹ שֶׁכָּתוּב, יִשָּשכָר חֲמֹר גָּרֶם. וְתַרְגּוּמוֹ, עָתִיר בְּנִכְסִין. כִּי שֹׁרֶשׁ הָעֲשִׁירוּת מִסִּטְרָא דִּשְׂמָאלָא בְּחִינַת צָפוֹן, כְּמוֹ שֶׁכָּתוּב, מִצָּפוֹן זָהָב יֶאֱתֶה, כְּמוֹ שֶׁמְּבָאֵר רַבֵּנוּ נֵרוֹ יָאִיר בְּסִימָן נט וְעַל-כֵּן עִקַּר הָעֲשִׁירוּת עַל-יְדֵי שְׁמִירַת הַבְּרִית כְּמוֹ שֶׁמְּבָאֵר רַבֵּנוּ נֵרוֹ יָאִיר כַּמָּה פְּעָמִים, כִּי אִתְעָרוּתָא דְּזִוּוּגָא מִסִּטְרָא דִּשְׂמָאלָא. וְעַל-כֵּן יֵשׁ שָׁם אֲחִיזַת הַסִּטְרָא אָחֳרָא בְּיוֹתֵר מְאֹד, כִּי אֲחִיזָתָם שָׁם בְּסִטְרָא דִּשְׂמָאלָא וּכְשֶׁאֵין שׁוֹמֵר בְּרִיתוֹ חַס וְשָׁלוֹם אֲזַי הַסִּטְרָא אָחֳרָא הַנַּ\"ל מְקַטְרֶגֶת כְּנֶגְדּוֹ וְאֵינָהּ מַנַּחַת לוֹ לְקַבֵּל עֲשִׁירוּת וַאֲפִלּוּ אִם יֵשׁ לוֹ מָמוֹן הַרְבֵּה אֵין מָמוֹנוֹ מָמוֹן, כִּי, אַדְּרַבָּה, הוּא מְכַלֶּה חַיָּיו כִּי מְקַבֵּל הַשְׁפָּעָתוֹ דֶּרֶךְ הַסִּטְרָא אָחֳרָא עַל-יְדֵי שֶׁלֹּא הִכְנִיעַ אוֹתָהּ וְעַיֵּן כָּל זֶה בְּמָקוֹם אַחֵר, אֲבָל הַשּׁוֹמֵר בְּרִיתוֹ וְכוֹבֵשׁ אֶת יִצְרוֹ וּמַכְנִיעַ סִטְרָא אָחֳרָא וְנִכְלָל שְׂמֹאל בְּיָמִין שֶׁזֶּה בְּחִינַת קְדֻשַּׁת הַבְּרִית. אֲזַי מְקַבֵּל שֶׁפַע גָּדוֹל מִן הַקְּדֻשָּׁה מִשֹּׁרֶשׁ הַהַשְׁפָּעָה שֶׁבַּקְּדֻשָּׁה. וְעַל-כֵּן כְּשֶׁיָּצְאוּ יִשְׂרָאֵל מִמִּצְרַיִם וְזָכוּ לְהַכְנִיעַ זֻהֲמַת מִצְרַיִם, דְּהַיְנוּ פְּגַם הַבְּרִית. וְזָכוּ לִקְדֻשַּׁת הַבְּרִית שֶׁזֶּה עִקַּר יְצִיאַת מִצְרַיִם כַּיָּדוּעַ. עַל-כֵּן זָכוּ אָז לַעֲשִׁירוּת מֻפְלָג וְיָצְאוּ בִּרְכוּשׁ גָּדוֹל. וּפְגַם הַבְּרִית שֶׁהוּא בְּחִינַת מִצְרַיִם הוּא בְּחִינַת חֲמוֹר, כְּמוֹ שֶׁכָּתוּב, בְשַׂר חֲמוֹרִים בְּשָׂרָם, עַל שֵׁם שֶׁהֵם שְׁטוּפֵי זִמָּה. וְעַל-כֵּן צָרִיךְ לְהַכְנִיעַ אֶת בְּחִינַת הַחֲמוֹר וְאָז זוֹכִין לַעֲשִׁירוּת כַּנַּ\"ל. וְזֶה שֶׁפֵּרֵשׁ רַשִׁ\"י שֶׁיִּשְׂרָאֵל הוֹצִיאוּ רְכוּשָׁם עַל חֲמוֹרִים דַּיְקָא, כִּי מִשָּׁם קִבְּלוּ אוֹתוֹ הָרְכוּשׁ עַל-יְדֵי הַכְנָעַת בְּחִינַת חֲמוֹר שֶׁהוּא בְּחִינַת מִצְרַיִם כַּנַּ\"ל. וְעַל-כֵּן רֹב עֲבוֹדוֹת קָשׁוֹת עוֹשִׂין בַּחֲמוֹרִים כְּדֵי לְהַכְנִיעָם לְאַכְנָעָא עַבְדָּא תְּחוֹת רִבּוֹנֵהּ. וְעַל-כֵּן הוֹצִיאוּ מִמִּצְרַיִם הַמַּשָּאוֹת שֶׁל עֲשִׁירוּתָם עַל חֲמוֹרִים דַּיְקָא, כִּי זֶה שַׁיָּךְ לָזֶה כִּי הַחֲמוֹר רָאוּי לָשֵׂאת מַשּאוֹי כְּדֵי לַעֲבֹד בּוֹ לְהַכְנִיעוֹ. וּמִזֶּה בְּעַצְמוֹ זוֹכִין לְהָעֲשִׁירוּת שֶׁהוּא הַמַּשּאוֹי שֶׁעַל הַחֲמוֹר כַּנַּ\"ל. וְכֵן כְּתִיב בְּאַבְרָהָם, וַיַּחֲבֹשׁ אֶת חֲמֹרוֹ. שֶׁהִכְנִיעַ בְּחִינַת הַחֲמוֹר שֶׁהוּא סִטְרָא דִּשְׂמָאלָא כַּמּוּבָא. וְעַל-כֵּן זָכָה לַעֲשִׁירוּת גָּדוֹל, כְּמוֹ שֶׁכָּתוּב, וְד' בֵּרַךְ אֶת אַבְרָהָם בַּכֹּל. וְעַל-כֵּן מִשְׁמָרָה רִאשׁוֹנָה שֶׁל לַיְלָה חֲמוֹר נוֹעֵר, כִּי בִּתְחִלַּת הַלַּיְלָה אָז הִתְגַּבְּרוּת הַסִּטְרָא אָחֳרָא בְּיוֹתֵר,. כִּי אָז נָפְקִין וְכוּ', כַּמּוּבָא בַּזֹּהַר הַקָּדוֹשׁ (מִקֵּץ דַּף רג). נִמְצָא שֶׁבְּחִינַת חֲמוֹר הוּא בְּחִינַת הִתְגַּבְּרוּת הַסִּטְרָא אָחֳרָא, עַל-כֵּן צָרִיךְ לְהַכְנִיעוֹ בְּיוֹתֵר וְעַל-יְדֵי-זֶה זוֹכִין לַעֲשִׁירוּת כַּנַּ\"ל, כִּי עֲשִׁירוּת מִסִּטְרָא דִּשְׂמָאלָא כַּנַּ\"ל שֶׁשָּׁם אֲחִיזַת הַסִּטְרָא אָחֳרָא שֶׁהִוא בְּחִינַת חֲמוֹר כַּנַּ\"ל וּכְשֶׁאֵין מַכְנִיעַ אוֹתָהּ נִמְצָא שֶׁנִּמְשָׁךְ הָעֲשִׁירוּת לְשָׁם חַס וְשָׁלוֹם לִבְחִינַת חֲמוֹר שֶׁהוּא בְּחִינַת הַסִּטְרָא אָחֳרָא הַנֶּאֱחֶזֶת בִּשְׂמֹאל כַּנַּ\"ל, אֲבָל כְּשֶׁמַּכְנִיעַ בְּחִינַת חֲמוֹר כַּנַּ\"ל אֲזַי מַמְשִׁיךְ לְעַצְמוֹ הָעֲשִׁירוּת כַּנַּ\"ל. וְזֶה שֶׁכָּתוּב יִשָּשכָר חֲמוֹר גָּרֶם. וְתַרְגּוּמוֹ, עָתִיר בְּנִכְסִין. וְרַבּוֹתֵינוּ זַ\"ל פֵּרְשׁוּ שֶׁהִכְנִיעַ גּוּפוֹ לִסְבֹּל וְלָשֵׂאת עֹל תּוֹרָה כַּחֲמוֹר לְמַשּאוֹי. וּשְׁנֵי הַפֵּרוּשִׁים אֶחָד וְאֵלּוּ וָאֵלּוּ דִּבְרֵי אֱלֹקִים חַיִּים, כִּי יָדוּעַ שֶׁעָבְיוּת וְגַשְׁמִיּוּת הַגּוּף הוּא מִסִּטְרָא אָחֳרָא. וְעַל-כֵּן מְכֻנֶּה בְּשֵׁם חֲמוֹר שֶׁהוּא בְּחִינַת חֹמֶר הַגּוּף, כְּמוֹ שֶׁכָּתוּב בְּאַבְרָהָם, וַיַּחֲבֹשׁ אֶת חֲמֹרוֹ כַּנּ\"ל, כַּמּוּבָא. וְצָרִיךְ לְהַכְנִיעַ אֶת הַגּוּף וְלַעֲבֹד בּוֹ וְלַעֲמֹס עָלָיו עֹל תּוֹרָה כְּמוֹ שֶׁמַּכְנִיעִין הַחֲמוֹר עַל-יְדֵי הַמַּשּאוֹי שֶׁנּוֹשְׂאִין עָלָיו כַּנַּ\"ל. כְּמוֹ שֶׁאָמְרוּ רַבּוֹתֵינוּ זַ\"ל עַל זֶה הַפָּסוּק הַנַּ\"ל יִשָּשכָר חֲמוֹר גָּרֶם שֶׁהִכְנִיעַ שִׁכְמוֹ לִסְבֹּל עֹל תּוֹרָה כַּחֲמוֹר לְמַשּאוֹי, כַּחֲמוֹר דַּיְקָא כַּנַּ\"ל. וְעַל-יְדֵי-זֶה בְּעַצְמוֹ זוֹכִין לַעֲשִׁירוּת כַּנַּ\"ל. וְזֶה שֶׁתִּרְגֵּם, עָתִיר בְּנִכְסִין כַּנַּ\"ל. נִמְצָא שֶׁשְּׁנֵי הַפֵּרוּשִׁים אֶחָד וְזֶה תָּלוּי בָּזֶה, כִּי הָעֲשִׁירוּת זוֹכִין עַל-יְדֵי הַכְנָעַת הַחֲמוֹר, דְּהַיְנוּ גַּשְׁמִיּוּת הַגּוּף עַל-יְדֵי עֹל תּוֹרָה כַּנַּ\"ל. נִמְצָא שֶׁחֲמוֹר הוּא בְּחִינַת עֲשִׁירוּת וְהַיְנוּ עַל-יְדֵי הַכְנָעָתוֹ כַּנַּ\"ל. וְהַפֶּטֶר חֲמוֹר, שֶׁהוּא הַבְּכוֹר, שָׁם הוּא בְּחִינַת עֲשִׁירוּת בְּיוֹתֵר, כִּי בְּכָל מָקוֹם הַבְּכוֹר גָּדוֹל וְכָלוּל מִכֻּלָּם כַּנִּזְכָּר לְעֵיל בְּהִלְכוֹת פִּדְיוֹן בְּכוֹר הֲלָכָה א וּבִפְרָט בִּבְחִינַת עֲשִׁירוּת שֶׁהִוא בְּחִינַת בְּכוֹר כַּנַּ\"ל וְהָעִקָּר עַל-יְדֵי הַכְנָעָתָם כַּנַּ\"ל. וְהָעִקָּר צָרִיךְ לְהַכְנִיעַ אֶת הַבְּכוֹר שֶׁל הַחֲמוֹר שֶׁהוּא גָּדוֹל וְכָלוּל מִכֻּלָּם כַּנַּ\"ל. וּמֵאַחַר שֶׁאֲחִיזַת חִיּוּתוֹ יוֹתֵר גְּדוֹלָה אֵין כֹּחַ בְּיַד יִשְׂרָאֵל לְהַכְנִיעוֹ, וּבִפְרָט שֶׁהֵם אִבְּדוּ מַעֲלַת הַבְּכוֹרָה וְעַל-כֵּן אֵין בָּהֶם כֹּחַ לְהַכְנִיעַ הַבְּכוֹר דְּסִטְרָא אָחֳרָא. וְעַל-כֵּן צְרִיכִים לְשַׁעְבְּדוֹ לַכֹּהֵן שֶׁהֵם קְדוֹשִׁים בְּיוֹתֵר וְהֵם זָכוּ בְּמַעֲלַת הַבְּכוֹרָה. וְעַל-כֵּן יֵשׁ בָּהֶם כֹּחַ לְהַכְנִיעַ וּלְשַׁבֵּר כֹּחַ בְּחִינַת הַבְּכוֹר דְּפֶטֶר חֲמוֹר. וּמֵחֲמַת שֶׁכָּל בְּחִינַת הַפֶּטֶר חֲמוֹר הוּא בְּחִינַת מָמוֹן, בְּחִינַת עֲשִׁירוּת כַּנַּ\"ל, עַל-כֵּן צָרִיךְ פִּדְיוֹן לִפְדּוֹתוֹ עַל-יְדֵי מָמוֹן אַחֵר וְהַפִּדְיוֹן הוּא בְּשֶׂה דַּיְקָא, כִּי בְּחִינַת הַשֶּה הוּא הֵפֶךְ בְּחִינַת הַחֲמוֹר מַמָּשׁ, כִּי יִשְׂרָאֵל נִמְשְׁלוּ לְשֶׂה, כְּמוֹ שֶׁכָּתוּב, שֶׂה פְזוּרָה יִשְׂרָאֵל. וְהוּא בִּבְחִינַת אָדָם. כְּמוֹ שֶׁכָּתוּב, וְאַתֵּן צֹאנִי צֹאן מַרְעִיתִי אָדָם אַתֶּם. נִמְצָא שֶׁהוּא בִּבְחִינַת שְׁמִירַת הַבְּרִית שֶׁהוּא בְּחִינַת אָדָם, בְּחִינַת יִשְׂרָאֵל הֵפֶךְ בְּחִינַת הַחֲמוֹר שֶׁהוּא בְּחִינַת מִצְרַיִם שֶׁהֵם שְׁטוּפֵי זִמָּה, בְּחִינַת פְּגַם הַבְּרִית. וְעַל-כֵּן צָרִיךְ לִתֵּן תְּמוּרַת הַחֲמוֹר שֶׂה כְּדֵי לְהַחֲלִיף בְּחִינַת הַחֲמוֹר בִּבְחִינַת שֶׂה. וְעַל-יְדֵי-זֶה שֶׁיּוֹצֵא הַחֲמוֹר מֵרְשׁוּת כֹּהֵן עַל-יְדֵי הַפִּדְיוֹן הַשֶּה. אֲזַי נִכְנָע וְרָאוּי לִכָּנֵס לִרְשׁוּת יִשְׂרָאֵל לְהִשְׁתַּמֵּשׁ בּוֹ. וְעַל-כֵּן אִם אֵינוֹ פּוֹדֵהוּ אֲזַי וַעֲרַפְתּוֹ, כִּי כְּשֶׁאֵינוֹ נִכְנָע בְּחִינַת הַחֲמוֹר מֵאַחַר שֶׁאֵינוֹ פּוֹדֵהוּ אֲזַי הוּא בִּבְחִינַת עֹרֶף שֶׁהוּא בְּחִינַת מִצְרַיִם, בְּחִינַת פַּרְעֹה שֶׁהוּא אוֹתִיּוֹת הָעֹרֶף כַּמּוּבָא. עַל-כֵּן צָרִיךְ לַחֲתֹּךְ עָרְפּוֹ דַּיְקָא לְשַׁבֵּר וּלְבַטֵּל טֻמְאַת מִצְרַיִם. וְזֶה שֶׁאָמְרוּ רַבּוֹתֵינוּ זַ\"ל, הוּא הִפְסִיד מָמוֹנוֹ שֶׁל כֹּהֵן, לְפִיכָךְ יִפָּסֵד מָמוֹנוֹ. יִפָּסֵד מָמוֹנוֹ דַּיְקָא, דְּהַיְנוּ הֶפְסֵד הָעֲשִׁירוּת שֶׁהוּא בִּבְחִינַת חֲמוֹר כַּנַּ\"ל, כִּי עִקַּר הַמִּצְוָה הִוא לִפְדּוֹת, כְּמוֹ שֶׁאָמְרוּ רַבּוֹתֵינוּ זַ\"ל, מִצְוַת פְּדִיָּה קוֹדֶמֶת וְכוּ'. כִּי זֶה כְּלָל שֶׁעִקַּר הַכְנָעַת הַסִּטְרָא אָחֳרָא הוּא לְהַכְנִיעָהּ וּלְבָרְרָהּ וּלְהַמְתִּיק הַטּוֹב שֶׁבָּהּ וּלְהַפְּכוֹ אֶל הַקְּדֻשָּׁה. וְזֶה עִקַּר שְׁלֵמוּת הָעֲבוֹדָה. וְעַל-כֵּן הָעִקָּר לִפְדּוֹתָהּ מֵהַכֹּהֵן שֶׁעַל-יְדֵי-זֶה נִכְנַעַת כַּנַּ\"ל. וְאָז רְאוּיָה לָבֹא בִּרְשׁוּת יִשְׂרָאֵל וְלַעֲבֹד בּוֹ. וַאֲזַי, אַדְּרַבָּא, זוֹכֶה לַעֲשִׁירוּת עַל יָדָהּ כַּנַּ\"ל. מֵאַחַר שֶׁהִכְנִיעַ סִטְרָא דִּשְׂמָאלָא וַהֲפָכָהּ אֶל הַקְּדֻשָּׁה אֲזַי מְקַבֵּל מִשָּׁם הָעֲשִׁירוּת כַּנַּ\"ל, אֲבָל עַל-יְדֵי הָעֲרִיפָה אַף שֶׁמְּשַׁבֵּר עָרְפָּה, עִם כָּל זֶה אֵינוֹ מְהַפְּכָהּ אֶל הַקְּדֻשָּׁה וְעַל-כֵּן אֵינוֹ זוֹכֶה לַעֲשִׁירוּת שֶׁבָּא דַּיְקָא מִסִּטְרָא דִּשְׂמָאלָא כְּשֶׁמַּכְנִיעִין הָרַע הַנֶּאֱחָז בָּהּ וּמַמְשִׁיכִין אוֹתָהּ אֶל הַקְּדֻשָּׁה כַּנַּ\"ל. וְזֶה בְּחִינַת יִפָּסֵד מָמוֹנוֹ כַּנַּ\"ל:",
    " וְעַל-כֵּן כֹּהֲנִים וּלְוִיִּים פְּטוּרִים מִבְּכוֹר בְּהֵמָה טְמֵאָה, כִּי בִּבְכוֹר בְּהֵמָה טְמֵאָה אֵין בָּהּ שׁוּם קְדֻשָּׁה רַק שֶׁצְּרִיכִין לְהַכְנִיעוֹ כַּנַּ\"ל וְעַל-כֵּן הַכֹּהֲנִים וּלְוִיִּים מֵאַחַר שֶׁיְּכוֹלִין לְהַכְנִיעַ אֲפִלּוּ פִּטְרֵי חֲמוֹרִים שֶׁל יִשְׂרָאֵל, מִכָּל שֶׁכֵּן שֶׁפִּטְרֵי חֲמוֹרֵיהֶם שֶׁל עַצְמָן אֵינָם צְרִיכִים פִּדְיוֹן. וְזֶה שֶׁאָמְרוּ רַבּוֹתֵינוּ זַ\"ל, אִם פִּטְרוֹ שֶׁל יִשְׂרָאֵל וְכוּ'. אֲבָל בְּכוֹר בְּהֵמָה טְהוֹרָה שֶׁיֵּשׁ בְּגוּפָהּ קְדֻשָּׁה כַּנַּ\"ל גַּם הַכֹּהֵן חַיָּב בּוֹ, דְּהַיְנוּ לְהַחֲזִיקוֹ בִּקְדֻשָּׁה מֵאַחַר שֶׁיֵּשׁ בּוֹ קְדֻשָּׁה מִבֶּטֶן לְקָרְבָּן כַּנִּזְכָּר לְעֵיל בְּהִלְכוֹת בְּכוֹר בְּהֵמָה טְהוֹרָה א:"
  ],
  "Likutei Halakhot%2C Yoreh Deah%2C Laws of Separating From Dough.": [
    " עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט חֲמִשָּׁה מִינִים חַיָּבִים בְּחַלָּה, כִּי עִקַּר חִיּוּב הַחַלָּה הוּא מִשֶּׁיִּתֵּן מַיִם בַּקֶּמַח, כִּי אָז מַתְחִיל גְּמַר תִּקּוּן הַתְּבוּאָה עַל-יְדֵי נְתִינַת הַמַּיִם שֶׁעַל-יְדֵי-זֶה נַעֲשֶׂה מִן הַתְּבוּאָה לֶחֶם שֶׁהוּא עִקַּר הַמַּאֲכָל שֶׁהוּא בְּחִינַת דַּעַת כִּדְאִיתָא בְּדִבְרֵי רַבֵּנוּ נֵרוֹ יָאִיר שֶׁלֶּחֶם הוּא בְּחִינַת דַּעַת וְעִקַּר הַדַּעַת עַל-יְדֵי הַחֲסָדִים כִּדְאִיתָא שָׁם:",
    " וְעַל-כֵּן מִשְּׁעַת נְתִינַת הַמַּיִם, שֶׁהֵם בְּחִינַת מֵימֵי הַחֲסָדִים, אֲזַי נַעֲשֶׂה בִּבְחִינַת דַּעַת שֶׁהוּא בְּחִינַת לֶחֶם וְעַל-כֵּן צָרִיךְ תִּקּוּן, דְּהַיְנוּ לְהַפְרִישׁ חַלָּה שֶׁהִוא רֵאשִׁית מִן הָעִסָּה, כִּי כָּל הַדְּבָרִים נָפְלוּ בְּתוֹךְ הַקְּלִפּוֹת עַל-יְדֵי חֵטְא עֵץ הַדַּעַת כַּיָּדוּעַ וְעַל-כֵּן כָּל הַדְּבָרִים צְרִיכִין בֵּרוּר וְתִקּוּן, וּבִפְרָט הַפַּת וְהַלֶּחֶם, כִּי הַלֶּחֶם הוּא בִּבְחִינַת דַּעַת וְעִקַּר אֲחִיזָתָם שָׁם בִּבְחִינַת עֵץ הַדַּעַת טוֹב וָרָע שֶׁהוּא כָּרוּךְ אַחַר הַדַּעַת שֶׁבַּקְּדֻשָּׁה, כִּי הֵם כְּרוּכִים בְּיוֹתֵר בְּמָקוֹם שֶׁיֵּשׁ שָׁם קְדֻשָּׁה יְתֵרָה כַּיָּדוּעַ וְעִקַּר הַקְּדֻשָּׁה הוּא הַדַּעַת וְעַל-כֵּן אַף שֶׁכְּבָר תִּקְּנוּ הַתְּבוּאָה עַל-יְדֵי תְּרוּמוֹת וּמַעַשְׂרוֹת שֶׁהֵם בְּחִינַת רֵאשִׁית, עִם כָּל זֶה אַחַר כָּךְ כְּשֶׁנּוֹתֵן מַיִם בָּעִסָּה שֶׁאָז עִקַּר גְּמַר תִּקּוּנוֹ שֶׁנַּעֲשֶׂה בִּבְחִינַת דַּעַת עַל-יְדֵי הַמַּיִם, עַל-כֵּן אָז צָרִיךְ לִשְׁמֹר בְּיוֹתֵר לְגָרֵשׁ הָרַע וּלְהַעֲלוֹת הַטּוֹב, כִּי אָז צָרִיךְ שְׁמִירָה יְתֵרָה מִן הַשְּאוֹר שֶׁבָּעִסָּה הַנֶּאֱחָז בָּעִסָּה דַּיְקָא. וְעַל-כֵּן צָרִיךְ לְהַפְרִישׁ חַלָּה שֶׁהִוא רֵאשִׁית שֶׁהִוא בְּחִינַת שְׁלֵמוּת לְשׁוֹן הַקֹּדֶשׁ, שֶׁהִוא גַּם כֵּן רֵאשִׁית כַּנַּ\"ל (בְּהִלְכוֹת בְּכוֹר בְּהֵמָה טְהוֹרָה הֲלָכָה א) כִּי בִּלְשׁוֹן הַקֹּדֶשׁ נִבְרָא הָעוֹלָם שֶׁעַל-יְדֵי-זֶה נִכְנָע הָרַע הַנֶּאֱחָז שָׁם מִבְּחִינַת עֵץ הַדַּעַת כַּנַּ\"ל. כִּי עִקַּר הַכְנָעַת הָרַע הַנַּ\"ל הוּא עַל-יְדֵי שְׁלֵמוּת לְשׁוֹן הַקֹּדֶשׁ וְצָרִיךְ לִתֵּן הַחַלָּה לַכֹּהֵן, כִּי עִקַּר שְׁלֵמוּת לְשׁוֹן הַקֹּדֶשׁ הוּא כְּשֶׁהַדִּבּוּר מְקֻשָּׁר אֶל הַדַּעַת וְנִמְשָׁךְ מִשָּׁם וְזֶה בְּחִינַת לְשׁוֹן קֹדֶשׁ, כִּי קֹדֶשׁ הוּא חָכְמָה שֶׁהוּא הַמֹּחִין. וְהַלָּשׁוֹן הִוא הַדִּבּוּר כְּשֶׁמְּקֻשָּׁר אֶל הַמֹּחַ אֲזַי הוּא בְּחִינַת שְׁלֵמוּת לְשׁוֹן הַקֹּדֶשׁ שֶׁהִוא בְּחִינַת תִּקּוּן הַבְּרִית, כַּמּוּבָא שָׁם בְּדִבְרֵי רַבֵּנוּ נֵרוֹ יָאִיר שֶׁשְּׁלֵמוּת לְשׁוֹן הַקֹּדֶשׁ וְתִקּוּן הַבְּרִית תָּלוּי זֶה בָּזֶה, כִּי עִקַּר תִּקּוּן הַבְּרִית תָּלוּי בְּדַעַת וְהוּא הֵפֶךְ עֵץ הַדַּעַת טוֹב וָרָע, כִּי אִיתָא בַּתִּקּוּנִים שֶׁעֵץ הַדַּעַת טוֹב וָרָע דָּא עִרְבּוּבְיָא דְּטוֹב וָרָע וְהוּא אֶחָד בַּפֶּה וְאֶחָד בַּלֵּב, הַיְנוּ שֶׁהַדִּבּוּר רָחוֹק מִן הַחָכְמָה שֶׁבַּלֵּב שֶׁהוּא פְּגַם וְקִלְקוּל לְשׁוֹן הַקֹּדֶשׁ כַּנַּ\"ל וְעַל-כֵּן צָרִיךְ לִתֵּן הַחַלָּה וְכָל מַתְּנוֹת כְּהֻנָּה לַכֹּהֵן, כִּי הַכֹּהֵן הוּא בִּבְחִינַת חָכְמָה, בְּחִינַת קֹדֶשׁ כַּמּוּבָא וְעַל-יְדֵי שֶׁמַּעֲלִין וּמוֹצִיאִין רֵאשִׁית הָעִסָּה וְכַיּוֹצֵא בּוֹ וְנוֹתְנִין לַכֹּהֵן עַל-יְדֵי-זֶה מְקַשְּׁרִין הַדִּבּוּר, דְּהַיְנוּ הָאוֹתִיּוֹת הַמְלֻבָּשִׁין שָׁם אֶל הַחָכְמָה שֶׁהוּא הַכֹּהֵן וַאֲזַי נַעֲשֶׂה בִּבְחִינַת שְׁלֵמוּת לְשׁוֹן הַקֹּדֶשׁ וַאֲזַי נִכְנָע הָרַע הַנֶּאֱחָז שָׁם כַּנַּ\"ל וַאֲזַי יְכוֹלִין לֶאֱכֹל אַחַר כָּךְ הַמַּאֲכָל וּלְבָרְרוֹ וּלְתַקְּנוֹ, כִּי כָּל זֶה נַעֲשֶׂה עַל-יְדֵי בְּחִינַת שְׁלֵמוּת לְשׁוֹן הַקֹּדֶשׁ שֶׁהִוא בְּחִינַת רֵאשִׁית שֶׁתּוֹרְמִין וּמַפְרִישִׁין מִן הַתְּבוּאָה וּמִן הַפַּת כַּנַּ\"ל וְעַל-כֵּן הָאוֹכֵל טְבָלִים חַיָּב מִיתָה, כִּי הוּא בְּחִינַת פְּגַם עֵץ הַדַּעַת שֶׁנֶּאֱמַר בּוֹ, בְּיוֹם אֲכָלְךָ מִמֶּנּוּ וְכוּ'. וְזֶה שֶׁאָמְרוּ רַבּוֹתֵינוּ זַ\"ל שֶׁחַלָּה נִתְּנָה לַנָּשִׁים כִּי הִיא קִלְקְלָה חַלָּתוֹ שֶׁל עוֹלָם וְכוּ', הַיְנוּ כִּי עַל-יְדֵי פְּגַם עֵץ הַדַּעַת פָּגְמָה הַלְּשׁוֹן הַקֹּדֶשׁ וְעַל-כֵּן צְרִיכָה לְהַפְרִישׁ חַלָּה שֶׁהִיא בִּבְחִינַת לְשׁוֹן הַקֹּדֶשׁ, שֶׁהִוא בְּחִינַת חַוָּה אִשָּׁה כַּנַּ\"ל וְעַל-כֵּן נִקְרָא בְּשֵׁם חַלָּה לְשׁוֹן תְּפִלָּה, לְשׁוֹן וַיְחַל מֹשֶׁה, כִּי הַתְּפִלָּה הִיא בְּחִינַת מַלְכוּת שֶׁהִוא בְּחִינַת לְשׁוֹן הַקֹּדֶשׁ וְהִוא הַחִיּוּת שֶׁל כָּל הַדְּבָרִים. כִּי הַתְּפִלָּה הִיא חַיֵּי שָׁעָה, דְּהַיְנוּ הַחִיּוּת שֶׁל כָּל הַדְּבָרִים שֶׁבָּעוֹלָם הַזֶּה, כַּמּוּבָא בְּדִבְרֵי רַבֵּנוּ נֵרוֹ יָאִיר וְעַל-כֵּן הָיָה הָעוֹלָם חָסֵר תִּקּוּן עַד שֶׁבָּא אָדָם הָרִאשׁוֹן וְהִתְפַּלֵּל וְיָרְדוּ גְּשָׁמִים:",
    " נִמְצָא שֶׁעִקַּר תִּקּוּן הָעוֹלָם הָיָה עַל-יְדֵי תְּפִלָּה שֶׁעַל יָדָהּ הִמְשִׁיךְ חִיּוּת וְשֶׁפַע לָעוֹלָם וְעַל-כֵּן אָמְרוּ רַבּוֹתֵינוּ זַ\"ל, אָדָם הָרִאשׁוֹן חַלָּתוֹ שֶׁל עוֹלָם הָיָה, הַיְנוּ בְּחִינַת חַלָּה רֵאשִׁית, בְּחִינַת שְׁלֵמוּת לְשׁוֹן הַקֹּדֶשׁ בְּחִינַת תְּפִלָּה שֶׁעַל יָדָהּ נִמְשָׁךְ הַחִיּוּת וְהַשֶּׁפַע כַּנַּ\"ל, כִּי עִקַּר הַחִיּוּת שֶׁל כָּל הָעוֹלָם הוּא עַל-יְדֵי בְּחִינַת לְשׁוֹן הַקֹּדֶשׁ שֶׁהִוא בְּחִינַת תְּפִלָּה שֶׁעַל יָדָהּ נִבְרָא הָעוֹלָם כַּנַּ\"ל וְעַל-כֵּן נוֹהֲגִין לְהִתְפַּלֵּל בִּשְׁעַת הַפְרָשַׁת חַלָּה, כִּי הַחַלָּה הִיא בִּבְחִינַת תְּפִלָּה, בְּחִינַת לְשׁוֹן הַקֹּדֶשׁ כַּנַּ\"ל וְעַל-כֵּן שִׁעוּר חַלָּה הוּא עֹמֶר בִּבְחִינַת וְהָעֹמֶר עֲשִׂרִית הָאֵיפָה, הַיְנוּ בְּחִינַת הַדִּבּוּר שֶׁהוּא בְּחִינַת עֹמֶר וּמִדָּה, כִּי הַדִּבּוּר הוּא הַמִּדָּה וְהַגְּבוּל שֶׁל כָּל הַדְּבָרִים וְהוּא נִמְשָׁךְ מִן הַחָכְמָה בִּבְחִינַת הִשְׁתַּלְשְׁלוּת עֶשֶׂר מַדְרֵגוֹת עַד שֶׁנַּעֲשֶׂה דִּבּוּר וְהוּא בְּחִינַת וְהָעֹמֶר עֲשִׂרִית הָאֵיפָה בְּחִינַת הַשֵּכֶל שֶׁהוּא בְּחִינַת אֵיפָה שֶׁהִוא רֵאשִׁית הַמַּחֲשָׁבָה שֶׁהוּא עֲדַיִן לְמַעְלָה מִן הַדִּבּוּר שֶׁבַּפֶּה וְהָעֹמֶר שֶׁהוּא הַמִּדָּה בְּחִינַת הַדִּבּוּר כַּנַּ\"ל הוּא מַדְרֵגָה עֲשִׂירִית מִן הַחָכְמָה שֶׁהִוא בְּחִינַת אֵיפָה כַּנַּ\"ל. וְזֶהוּ בְּחִינַת לְשׁוֹן הַקֹּדֶשׁ, דְּהַיְנוּ הַדִּבּוּר הַנִּמְשָׁךְ מִן הַחָכְמָה שֶׁהוּא קֹדֶשׁ כַּנַּ\"ל. וְאָז חַיָּב בְּחַלָּה שֶׁהִוא בְּחִינַת שְׁלֵמוּת לְשׁוֹן הַקֹּדֶשׁ כַּנַּ\"ל. וְעַל-כֵּן עִקַּר הַחַלָּה הִיא בְּאֶרֶץ יִשְׂרָאֵל, כִּי אֶרֶץ יִשְׂרָאֵל הִיא בְּחִינַת לְשׁוֹן הַקֹּדֶשׁ כַּנַּ\"ל, אֲבָל חוּץ לָאָרֶץ שֶׁהֵם אֶרֶץ הָעַמִּים, שֶׁהִוא בְּחִינַת לְשׁוֹנוֹת הָעַמִּים. וְעַל-כֵּן הַחַלָּה רָאוּי לַכֹּהֵן, כִּי נִטְמֵאת מִיָּד בַּאֲוִיר אֶרֶץ הָעַמִּים, כִּי שָׁם הוּא בְּחִינַת לְשׁוֹנוֹת הָעַמִּים שֶׁהוּא בְּחִינַת פְּגַם הַדִּבּוּר, הַיְנוּ בְּחִינַת הַדִּבּוּר בְּלֹא דַּעַת כַּנַּ\"ל שֶׁנִּמְשָׁךְ מִפְּגַם עֵץ הַדַּעַת כַּנַּ\"ל. עַל-כֵּן אֵין נוֹתְנִין הַחַלָּה לַכֹּהֵן, כִּי שָׁם אֵין יְכוֹלִין לְקַשֵּׁר אוֹתִיּוֹת הַדִּבּוּר אֶל הַחָכְמָה שֶׁהִוא בְּחִינַת הַכֹּהֵן כַּנַּ\"ל. וְעַל-כֵּן חַלַּת חוּץ לָאָרֶץ נִשְׂרֶפֶת בִּבְחִינַת מֵהָאֵשׁ יָצָאוּ וְהָאֵשׁ תֹּאכְלֵם, כִּי בְּחִינַת לְשׁוֹנוֹת הָעַמִּים צָרִיךְ לְהַכְנִיעָם וּלְשָׂרְפָם בָּאֵשׁ בִּבְחִינַת יִמּוֹטוּ עֲלֵיהֶם גֶּחָלִים וְכוּ', כַּמּוּבָא בְּדִבְרֵי רַבֵּנוּ נֵרוֹ יָאִיר שָׁם בַּמַּאֲמָר תְּפִלָּה לַחֲבַקּוּק, עַיֵּן שָׁם:",
    " וְעַל-כֵּן חֲמִשָּׁה מִינִין חַיָּבִין בְּחַלָּה בִּבְחִינַת ה' הַדַּעַת, כַּמּוּבָא בְּדִבְרֵי רַבֵּנוּ נֵרוֹ יָאִיר, כִּי עִקַּר הַדַּעַת הוּא עַל-יְדֵי בְּחִינַת חֶסֶד וּגְבוּרָה. וְזֶה בְּחִינַת הָעִסָּה שֶׁהִיא נִלּוֹשָׁה מִקֶּמַח וּמַיִם, כִּי הַקֶּמַח שֶׁהוּא עִקַּר הַמָּזוֹן נִמְשָׁךְ מִגְּבוּרוֹת בִּבְחִינַת שֻׁלְחָן בַּצָּפוֹן, בְּחִינַת גְּבוּרוֹת גְּשָׁמִים וְהַמַּיִם הֵם בְּחִינַת מֵימֵי הַחֲסָדִים וּכְשֶׁנִּתְחַבְּרִים יַחַד הַמַּיִם וְהַקֶּמַח אֲזַי נַעֲשֶׂה בִּבְחִינַת דַּעַת שֶׁהוּא עַל-יְדֵי חִבּוּר חֲסָדִים וּגְבוּרוֹת כַּנַּ\"ל. וַאֲזַי חַיָּב בְּחַלָּה שֶׁהִיא בְּחִינַת רֵאשִׁית דַּעַת וְכַנַּ\"ל:"
  ],
  "Likutei Halakhot%2C Yoreh Deah%2C Laws of Tithes.": [
    " הִלְכוֹת חַלָּה הֲלָכָה ה נִכְלֶלֶת בְּהִלְכוֹת פִּדְיוֹן בְּכוֹר הֲלָכָה ה אוֹת כו:",
    " עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט:",
    " כִּי כָּל הַדְּבָרִים קֹדֶם שֶׁאוֹכְלָם וְנֶהֱנֶה מֵהֶם צָרִיךְ לְהַגְבִּיהָם וּלְהַעֲלוֹתָן לְמַעְלָה אֶל הַקְּדֻשָּׁה כְּדֵי לְהַמְשִׁיךְ לָהֶם חִיּוּת מִן הַקְּדֻשָּׁה וְאָז הַמַּאֲכָל רָאוּי לַאֲכִילַת יִשְׂרָאֵל, כִּי מִקֹּדֶם הָיָה לוֹ חִיּוּת מִבְּחִינַת עֵץ הַדַּעַת שֶׁעַל יָדוֹ נָפְלוּ כָּל הַדְּבָרִים בֵּין הַקְּלִפּוֹת. וְעַל-כֵּן צָרִיךְ לְבָרֵךְ קֹדֶם כָּל דָּבָר שֶׁרוֹצִים לֵהָנוֹת מִמֶּנּוּ, כִּי עַל-יְדֵי הַבְּרָכָה שֶׁמְּבָרְכִין וּמוֹדִים לַה' יִתְבָּרַךְ שֶׁבָּרָא אוֹתוֹ הַדָּבָר, עַל-יְדֵי-זֶה מַעֲלִין אוֹתוֹ הַדָּבָר וּמְרִימִין אוֹתוֹ לְמַעְלָה לְשָׁרְשׁוֹ שֶׁבַּקְּדֻשָּׁה וּמַמְשִׁיכִין לוֹ חִיּוּת מִשָּׁם, כִּי עַל-יְדֵי הַדִּבּוּר שֶׁל הַבְּרָכָה שֶׁאוֹמְרִין לְמָשָׁל בּוֹרֵא פְּרִי הָעֵץ, עַל-יְדֵי-זֶה כְּאִלּוּ נִבְרָא הַדָּבָר מֵחָדָשׁ, כִּי עַתָּה נִתְתַּקֵּן וְנִמְשַׁךְ לוֹ חִיּוּת מִן הַקְּדֻשָּׁה וְנִמְצָא שֶׁבּוֹרְאוֹ עַתָּה מֵחָדָשׁ מַמָּשׁ. וְכַמּוּבָא לְעֵיל בְּהִלְכוֹת נְדָרִים (הֲלָכָה א):",
    " וְזֶה בְּחִינַת תְּרוּמָה וּמַעֲשֵׂר. וּמַעֲשֵׂר מִן הַמַּעֲשֵׂר שֶׁהוּא גַּם כֵּן תְּרוּמָה. וְלִכְאוֹרָה הַדָּבָר תָּמוּהַּ מֵאַחַר שֶׁמִּצְוָה לְהַפְרִישׁ עוֹד תְּרוּמָה שְׁנִיָּה, דְּהַיְנוּ מַעֲשֵׂר מִן הַמַּעֲשֵׂר הָיָה רָאוּי לְהַפְרִישׁ הַכֹּל בְּבַת אַחַת, כִּי הֲלֹא אֵין שׁוּם הֶפְרֵשׁ וְחִלּוּק בֵּין הַתְּרוּמָה רִאשׁוֹנָה לָאַחֲרוֹנָה, כִּי שְׁנֵיהֶם לַכֹּהֵן וּשְׁנֵיהֶם קְדוֹשִׁים בִּקְדֻשָּׁה אַחַת כְּדִין תְּרוּמָה, אַךְ עַל-פִּי מַה דְּאִיתָא בְּדִבְרֵי רַבֵּנוּ נֵרוֹ יָאִיר בַּמַּאֲמָר 'וִיהִי נָא פִּי שְׁנַיִם' (בְּסִימָן סו) שֶׁיֵּשׁ שְׁתֵּי רוּחוֹת רוּחַ לְעֵלָּא וְרוּחַ לְתַתָּא וּבִתְחִלָּה שְׁנֵיהֶם אֶחָד וְאָז הוּא בְּחִינַת קֹדֶם הַבְּרִיאָה וְאַחַר כָּךְ צָרִיךְ לְהוֹצִיא מִכֹּחַ אֶל הַפֹּעַל וַאֲזַי נִתְחַלְּקִים לִבְחִינַת שְׁתֵּי הָרוּחוֹת הַנַּ\"ל. וּלְהוֹצִיא מִכֹּחַ אֶל הַפֹּעַל הוּא עַל-יְדֵי הַדִּבּוּר וְכוּ', עַיֵּן שָׁם. וְזֶה בְּחִינַת תְּרוּמָה לַכֹּהֵן וּמַעֲשֵׂר לַלֵּוִי. וּמַעֲשֵׂר מִן הַמַּעֲשֵׂר שֶׁהוּא תְּרוּמָה שְׁנִיָּה גַּם כֵּן לַכֹּהֵן, כִּי תְּרוּמָה הָרִאשׁוֹנָה אֵין לָהּ שִׁעוּר, כִּי הִיא בִּבְחִינַת רוּחַ דִּלְעֵלָּא שֶׁהִוא בִּבְחִינַת חָכְמָה, כִּי כֻּלָּם בְּחָכְמָה עָשִׂיתָ, כִּי הוּא בְּחִינַת יוּ\"ד רִאשׁוֹנָה שֶׁהִוא בְּחִינַת מַחֲשָׁבָה שֶׁבַּמֹּחַ, הַיְנוּ בְּחִינַת חָכְמָה שֶׁהוּא נִקְרָא קֹדֶשׁ. וְעַל-כֵּן אֵין לָהּ שִׁעוּר, כִּי שָׁם בִּתְחִלַּת הַמַּחֲשָׁבָה שֶׁהוּא בְּחִינַת כֹּחַ, בְּחִינַת רוּחַ דִּלְעֵלָּא הַנַּ\"ל עֲדַיִן אֵין שָׁם שִׁעוּר וּמִדָּה כְּלָל, רַק הִיא נִטֶּלֶת מֵאֹמֶד וּמַחֲשָׁבָה, כִּי הִיא בִּבְחִינַת מַחֲשָׁבָה שֶׁבַּמֹּחַ בְּחִינַת כֹּחַ כַּנַּ\"ל, כִּי כָּל הַמִּדּוֹת וְהַשִּׁעוּרִים הֵם רַק אַחַר הַבְּרִיאָה וְהָרוּחַ דִּלְעֵלָּא הִוא בִּבְחִינַת קֹדֶם הַבְּרִיאָה כַּנַּ\"ל. וְהַתְּרוּמָה שְׁנִיָּה שֶׁהִיא מַעֲשֵׂר מִן הַמַּעֲשֵׂר הִיא בְּחִינַת רוּחַ דִּלְתַתָּא שֶׁהִוא בְּחִינַת פֹּעַל שֶׁשָּׁם הַמִּדּוֹת וְהַשִּׁעוּרִין. וְעַל-כֵּן הִיא מַעֲשֵׂר מִן הַמַּעֲשֵׂר, כִּי הַחִיּוּת דִּלְתַתָּא הִוא רַק חֵלֶק מִמֵּאָה בְּחִינַת מַעֲשֵׂר מִן הַמַּעֲשֵׂר. בְּסוֹד חַיָּב אָדָם לְבָרֵךְ מֵאָה בְּרָכוֹת בְּכָל יוֹם כַּמּוּבָא. וְעַל-כֵּן צְרִיכִין לְהַפְרִישׁ מִקֹּדֶם הַמַּעֲשֵׂר. בְּסוֹד חַיָּב אָדָם לְבָרֵךְ מֵאָה בְּרָכוֹת בְּכָל יוֹם כַּמּוּבָא. וְעַל-כֵּן צְרִיכִין לְהַפְרִישׁ מִקֹּדֶם הַמַּעֲשֵׂר, כִּי הַמַּעֲשֵׂר הוּא בְּחִינַת מַלְכוּת פֶּה, בְּחִינַת הַדִּבּוּר, שֶׁהוּא בְּחִינַת מַעֲשֵׂר מִן הַמַּחֲשָׁבָה מִבְּחִינַת רוּחַ דִּלְעֵלָּא וְהוּא נִתָּן לַלֵּוִי שֶׁהוּא בִּבְחִינַת הַדִּבּוּר בִּבְחִינַת וּגְבוּרָתְךָ יְדַבֵּרוּ שֶׁהוּא סִטְרָא דְּלֵוִי כַּיָּדוּעַ. שֶׁהַלְּוִיִּים הֵם בִּבְחִינַת גְּבוּרוֹת וְעַל-יְדֵי הַדִּבּוּר מוֹצִיאִין מִכֹּחַ אֶל הַפֹּעַל, דְּהַיְנוּ עַל-יְדֵי הַמַּעֲשֵׂר לַלֵּוִי שֶׁהוּא בְּחִינַת דִּבּוּר עַל-יְדֵי-זֶה מוֹצִיאִין מִכֹּחַ אֶל הַפֹּעַל וַאֲזַי נִמְשָׁךְ הָרוּחַ דִּלְתַתָּא שֶׁהוּא בִּבְחִינַת פֹּעַל. וְזֶה בְּחִינַת מַעֲשֵׂר מִן הַמַּעֲשֵׂר שֶׁהוּא גַּם כֵּן תְּרוּמָה שֶׁהִוא בְּחִינַת רוּחַ דִּלְתַתָּא כַּנַּ\"ל. וְכֵן מְרֻמָּז גַּם כֵּן בְּדִבְרֵי רַבֵּנוּ בְּמָקוֹם אַחֵר (בְּסִימָן נא) שֶׁהַלֵּוִי הִיא בְּחִינַת הַמְמֻצָּע בֵּין קֹדֶם הַבְּרִיאָה לְאַחַר הַבְּרִיאָה כַּמּוּבָא בַּמַּאֲמָר אָמַר רַבִּי עֲקִיבָא כְּשֶׁתַּגִּיעַ לְאַבְנֵי שַׁיִשׁ טָהוֹר וְכוּ', עַיֵּן שָׁם. וְעַל-כֵּן נִקְרָא בְּשֵׁם לֵוִי לְשׁוֹן הִתְחַבְּרוּת, כְּמוֹ שֶׁכָּתוּב, הַפַּעַם יִלָּוֶה אִישִׁי אֵלַי, הַיְנוּ שֶׁהִיא בְּחִינַת הַדִּבּוּר הַמְחַבֵּר רוּחַ דִּלְעֵלָּא וְרוּחַ דִּלְתַתָּא, כִּי הוּא מְמֻצָּע בֵּין שְׁנֵיהֶם וְכָלוּל מִשְּׁנֵיהֶם וְכַמּוּבָא בְּדִבְרֵי רַבֵּנוּ נֵרוֹ יָאִיר (בְּסִימָן יא) שֶׁהַדִּבּוּר נִקְרָא צִפַּרְתָּא דְּקָאֵי וְכוּ' דְּרֵישֵׁהּ מְטֵי עַד צֵית שְׁמַיָּא וְקַרְסֻלֵהּ בְּמַיָּא לְמַטָּה, כִּי הַדִּבּוּר כָּלוּל מִלְּמַעְלָה וּמִלְּמַטָּה, כִּי הוּא מוֹצִיא מִכֹּחַ אֶל הַפֹּעַל שֶׁזֶּה עִקַּר הַבְּרִיאָה כְּמוֹ שֶׁמְּבֹאָר שָׁם:",
    " וְעַל-כֵּן נִקְרָא הַדִּבּוּר הַקָּדוֹשׁ שֶׁל בְּחִינַת לְשׁוֹן הַקֹּדֶשׁ פִּי שְׁנַיִם. כְּמוֹ שֶׁמְּבָאֵר רַבֵּנוּ (בְּסִימָן יט) בִּבְחִינַת וִיהִי נָא פִּי שְׁנַיִם בְּרוּחֲךָ, כְּמוֹ שֶׁמְּבֹאָר שָׁם, כִּי הוּא פִּי שְׁנַיִם מַמָּשׁ, כִּי כָּלוּל מִשְּׁנֵי הָרוּחוֹת הַנַּ\"ל כַּנַּ\"ל. וְעַל-כֵּן נָתְנוּ חֲכָמִים שִׁעוּר לִתְרוּמָה רִאשׁוֹנָה תְּרֵי מִמֵּאָה, כִּי הָרוּחַ דִּלְעֵלָּא כָּלוּל מִשְּׁתֵּי הָרוּחוֹת, כִּי זֶה כְּלָל שֶׁהָעֶלְיוֹן כָּלוּל מֵהַתַּחְתּוֹן, כִּי הַהִשְׁתַּלְשְׁלוּת מֵרֵאשִׁית הַמַּחֲשָׁבָה שֶׁהִוא בְּחִינַת רוּחַ דִּלְעֵלָּא עַד סוֹף הַמַּעֲשֶׂה שֶׁהוּא הָרוּחַ דִּלְתַתָּא הוּא עַד בְּחִינַת מֵאָה בִּבְחִינַת אַל תֹּאמַר מָה אֶלָּא מֵאָה שֶׁזֶּה בְּחִינַת מֵאָה בְּרָכוֹת כַּנַּ\"ל שֶׁזֶּה בְּחִינַת מַעֲשֵׂר מִן הַמַּעֲשֵׂר שֶׁהוּא חֵלֶק מִמֵּאָה כַּנַּ\"ל. וְעַל-כֵּן הָרוּחַ דִּלְעֵלָּא שֶׁהוּא כָּלוּל מִשְּׁתֵּי הָרוּחוֹת הוּא פִּי שְׁנַיִם כַּתַּחְתּוֹן, הַיְנוּ תְּרֵי מִמֵּאָה, כִּי הוּא כָּלוּל מִשְּׁנֵיהֶם כַּנַּ\"ל. וּבֶאֱמֶת מֵעִקַּר הַדִּין מִדְּאוֹרָיְתָא אֵין לִתְרוּמָה רִאשׁוֹנָה שׁוּם שִׁעוּר, כִּי שָׁם לְמַעְלָה מִן הַשִּׁעוּר וְהַמִּדָּה כַּנַּ\"ל. רַק חֲכָמִים נָתְנוּ לוֹ שִׁעוּר עַל שֵׁם סוֹפוֹ. כִּי סוֹפוֹ לְהִשְׁתַּלְשֵׁל עַד לְמַטָּה עַד סוֹף הַמַּעֲשֶׂה, כִּי סוֹף מַעֲשֶׂה בְּמַחֲשָׁבָה תְּחִלָּה. וְעַל-כֵּן שִׁעוּרוֹ תְּרֵי מִמֵּאָה, כִּי הוּא כָּלוּל מִשְּׁנֵיהֶם בִּבְחִינַת סוֹף מַעֲשֶׂה בְּמַחֲשָׁבָה תְּחִלָּה, כַּמּוּבָא שָׁם בַּמַּאֲמָר וִיהִי נָא פִּי שְׁנַיִם הַנַּ\"ל, עַיֵּן שָׁם. וְעַל-כֵּן שְׁנֵי הַתְּרוּמוֹת לַכֹּהֵן, כִּי הַכֹּהֵן הוּא בִּבְחִינַת חָכְמָה כַּמּוּבָא שֶׁמִּשָּׁם הוּא בְּחִינַת שְׁתֵּי הָרוּחוֹת בִּבְחִינַת כֻּלָּם בְּחָכְמָה עָשִׂיתָ. וְעַל-יְדֵי אֵלּוּ הַמַּתָּנוֹת הַנַּ\"ל. עַל-יְדֵי-זֶה מְרִימִין וּמַעֲלִין הַתְּבוּאָה וּמְתַקְּנִין אוֹתָהּ כְּאִלּוּ בּוֹרְאִין אוֹתָהּ מֵחָדָשׁ, כִּי מַמְשִׁיכִין לָהּ הַחִיּוּת מִן הַקְּדֻשָּׁה מִתְּחִלַּת הַמַּחֲשָׁבָה עַד סוֹף הַמַּעֲשֶׂה כַּנַּ\"ל. וַאֲזַי הַתְּבוּאָה נִתְקַדְּשָׁה בִּקְדֻשַּׁת שְׁלֵמוּת לְשׁוֹן הַקֹּדֶשׁ שֶׁהוּא בְּחִינַת פִּי שְׁנַיִם שֶׁעַל יָדוֹ נִבְרָא הָעוֹלָם וְכָל אֲשֶׁר בָּהּ. וְעַל-כֵּן מַפְרִישִׁין אַחַר כָּךְ מַעֲשֵׂר שֵׁנִי זֶה בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי תַּרְגּוּם, כִּי הַמַּעֲשֵׂר שֵׁנִי הוּא בִּבְחִינַת תַּרְגּוּם שֶׁהוּא סָמוּךְ אֶל הַקְּדֻשָּׁה וְנֶאֱכָל לְזָרִים וְהוּא מְמֻצָּע בֵּין מַתְּנוֹת כְּהֻנָּה, שֶׁהֵם קֹדֶשׁ לְגַמְרֵי, וּבֵין שְׁאָר הַתְּבוּאָה הַנֶּאֱכֶלֶת לְזָרִים. וְעִקַּר מִצְוָתוֹ הוּא רַק לְהַעֲלוֹתוֹ לִירוּשָׁלַיִם עִיר הַקֹּדֶשׁ. שֶׁהִיא בְּחִינַת מַלְכוּת פֶּה, בְּחִינַת לְשׁוֹן הַקֹּדֶשׁ וּלְאָכְלוֹ שָׁם. שֶׁעַל-יְדֵי-זֶה עוֹלֶה הַטּוֹב שֶׁבַּתַּרְגּוּם לִלְשׁוֹן הַקֹּדֶשׁ וְהָרַע נִכְנָע וַאֲזַי הֻתְּרָה הַתְּבוּאָה בַּאֲכִילָה לְיִשְׂרָאֵל, כִּי נִכְנַע הָרַע עַל-יְדֵי בְּחִינַת שְׁלֵמוּת לְשׁוֹן הַקֹּדֶשׁ עַל-יְדֵי הַתַּרְגּוּם כַּנַּ\"ל, עַיֵּן לְעֵיל בְּהִלְכוֹת עָרְלָה (הֲלָכָה א) שָׁם מְבֹאָר קְצָת יוֹתֵר בְּחִינַת מַעֲשֵׂר שֵׁנִי, כִּי הוּא בְּחִינַת נֶטַע רְבָעִי שֶׁהוּא בְּחִינַת לְשׁוֹן תַּרְגּוּם הַמַּשְׁלִים לְשׁוֹן הַקֹּדֶשׁ עַל-יְדֵי שֶׁנֶּאֱכָל בִּירוּשָׁלַיִם כַּנַּ\"ל:"
  ],
  "Likutei Halakhot%2C Yoreh Deah%2C Laws of First Shearings.": [
    " עַל-פִּי הַתּוֹרָה \"תְּפִלָּה לַחֲבַקּוּק\" בְּסִימָן יט:",
    " כִּי הַלְּבוּשִׁין שֶׁנַּעֲשִׂין מִגִּזַּת צֶמֶר הֵם בִּבְחִינַת הֲלָכוֹת כַּמּוּבָא בַּמַּאֲמָר 'תְּהִלָּה' עַל פָּסוּק וּכְרָחֵל לִפְנֵי גֹזְזֶיהָ. שֶׁגּוֹזְזִין מִמֶּנָּה הֲלָכוֹת בִּבְחִינַת כְּבָשִׂים לִלְבוּשֶׁךָ (בְּסִימָן יב) וְזֶה בְּחִינַת חֲלוּקָא דְּרַבָּנָן וְעַל-כֵּן הַמַּלְבּוּשִׁין הֵם תִּקּוּן וּשְׁמִירָה מִן הַקְּלִפּוֹת, כַּמּוּבָא בְּדִבְרֵי רַבֵּנוּ נֵרוֹ יָאִיר וְהֵם בִּבְחִינַת תִּקּוּן הַבְּרִית, דְּהַיְנוּ כְּשֶׁהַבְּגָדִים נְקִיִּים כָּרָאוּי בִּבְחִינַת בְּגָדִים לְבָנִים הֵם בִּבְחִינַת תִּקּוּן הַבְּרִית כַּמְבֹאָר בַּמַּאֲמָר הַאי מָאן וְכוּ' (בְּסִימָן כט) וּכְמוֹ שֶׁכָּתוּב, וַיַּעַשׂ ה' אֱלֹקִים לְאָדָם וּלְאִשְׁתּוֹ כָּתְנוֹת עוֹר וַיַּלְבִּישֵׁם. וְתַרְגּוּמוֹ וּבָתָר דְּחָבוּ עָבֵד לְהוֹן וְכוּ'. נִמְצָא שֶׁהֵם בִּבְחִינַת תִּקּוּן שֶׁנַּעֲשֶׂה אַחַר הַתְּשׁוּבָה, כִּי עִקַּר אֲחִיזַת הַסִּטְרָא אָחֳרָא הוּא מִן הַמַּחֲלֹקֶת, כִּי הֵם בִּבְחִינַת מַחֲלֹקֶת, כַּמּוּבָא בַּמַּאֲמָר וַיַּסֵּב אֱלֹקִים (בְּסִימָן סב) וְכָל זֶה נַעֲשֶׂה עַל-יְדֵי פְּגַם עֵץ הַדַּעַת שֶׁהוּא בְּחִינַת פְּגַם הַבְּרִית שֶׁעַל-יְדֵי-זֶה נִתְעָרֵב טוֹב וָרָע וְנִתְעַרְבֵּב הַדַּעַת וּמִזֶּה נַעֲשֶׂה מַחֲלֹקֶת שֶׁהִוא מֵעֵרוּב הַדַּעַת וּמִשָּׁם יְנִיקָתָם כַּנַּ\"ל. וְעַל-כֵּן הַפִּסְקֵי הֲלָכוֹת הֵם תִּקּוּן לָזֶה, כִּי עַל-יְדֵי שֶׁמְּבָרְרִין הַהֲלָכָה הָאָסוּר וְהַמֻּתָּר וּמַכְרִיעִין בֵּין הַמַּחֲלֹקֶת שֶׁבִּקְדֻשָּׁה וְנַעֲשֶׂה שָׁלוֹם, עַל-יְדֵי-זֶה נִכְנָע מַחֲלֹקֶת הַסִּטְרָא אָחֳרָא שֶׁיְּנִיקָתָם מִמַּחֲלֹקֶת. וְעַל-כֵּן הַבְּגָדִים שֶׁהֵם בִּבְחִינַת פִּסְקֵי הֲלָכוֹת, בִּבְחִינַת חֲלוּקָא דְּרַבָּנָן כַּנַּ\"ל, עַל-כֵּן הֵם שְׁמִירָה מִן הַקְּלִפּוֹת, וְהֵם בִּבְחִינַת תִּקּוּן הַבְּרִית, כִּי הֵם בְּחִינַת תִּקּוּן הַמַּחֲלֹקֶת כַּנַּ\"ל. וְעַל-כֵּן צָרִיךְ לִתֵּן רֵאשִׁית הַגֵּז לַכֹּהֵן, כִּי הַכֹּהֵן הוּא בְּחִינַת בְּרִית שָׁלוֹם וְעַל-יְדֵי רֵאשִׁית הַגֵּז שֶׁנּוֹתֵן לַכֹּהֵן עַל-יְדֵי-זֶה נַעֲשִׂין הַבְּגָדִים בִּבְחִינַת שָׁלוֹם שֶׁהוּא בְּחִינַת פְּסַק הֲלָכָה שֶׁעוֹשֶׂה שָׁלוֹם בֵּין הַמַּחֲלֹקֶת כַּנַּ\"ל. וְעַל-כֵּן הַהוֹרָאָה נִתְּנָה לַכֹּהֲנִים, כְּמוֹ שֶׁכָּתוּב, יוֹרוּ מִשְׁפָּטֶיךָ לְיַעֲקֹב. כִּי עַל-יְדֵי שֶׁהֵם בִּבְחִינַת שָׁלוֹם הֵם יְכוֹלִים לְהַכְרִיעַ הַפְּסַק הֲלָכָה וּלְהוֹרוֹת כִּי זֶה בְּחִינַת שָׁלוֹם כַּנַּ\"ל. וַאֲזַי הַבְּגָדִים בִּבְחִינַת שְׁמִירָה וְתִקּוּן עַל-יְדֵי בְּחִינַת שָׁלוֹם שֶׁהוּא בְּחִינַת פִּסְקֵי הֲלָכוֹת כַּנַּ\"ל:",
    " וְזֶה בְּחִינַת אִסּוּר שַׁעַטְנֵז, כִּי צָרִיךְ לִשְׁמֹר הַבְּגָדִים מִמַּחֲלֹקֶת, דְּהַיְנוּ צֶמֶר וּפִשְׁתִּים שֶׁהֵם בְּחִינַת מַחֲלֹקֶת, כִּי הֵם שְׁנֵי הֲפָכִים כַּנַּ\"ל בְּהִלְכוֹת כִּלְאֵי בְּגָדִים (הֲלָכָה א) וְהַבְּגָדִים צְרִיכִין לִהְיוֹת בִּבְחִינַת שָׁלוֹם. וְעַל-כֵּן הַכֹּהֵן בִּשְׁעַת עֲבוֹדָה שֶׁאָז הוּא בְּתַכְלִית הַשָּׁלוֹם, כִּי הָעֲבוֹדָה הִיא בְּחִינַת בְּרִית שָׁלוֹם, כְּמוֹ שֶׁכָּתוּב, הִנְנִי נֹתֵן לוֹ כוּ'. וְהָיְתָה לוֹ בְּרִית כְּהֻנַּת עוֹלָם, דְּהַיְנוּ הָעֲבוֹדָה וְעַל-כֵּן בִּשְׁעַת עֲבוֹדָה שֶׁלּוֹבֵשׁ בִּגְדֵי כְּהֻנָּה מֻתָּר בָּהֶם שַׁעַטְנֵז, אַדְּרַבָּא, זֶה עִקַּר מִצְוָתָם, כִּי מֵחֲמַת שֶׁהוּא בְּתַכְלִית הַשָּׁלוֹם אֲזַי יָכוֹל לְהַכְרִיעַ וְלַעֲשׂוֹת שָׁלוֹם אֲפִלּוּ בֵּין צֶמֶר וּפִשְׁתִּים שֶׁהֵם שְׁנֵי הַפָּנִים. וְזֶהוּ תַּכְלִית הַשָּׁלוֹם, כִּי עִקַּר מַעֲלַת הַשָּׁלוֹם כְּשֶׁעוֹשִׂין שָׁלוֹם בֵּין שְׁנֵי הֲפָכִים, כְּמוֹ שֶׁכָּתַב רַבֵּנוּ נֵרוֹ יָאִיר (בְּסִימָן פ) וְעַל כֵּן עִקַּר מִצְוַת בִּגְדֵי כְּהֻנָּה שֶׁיִּהְיֶה מִכִּלְאַיִם כַּנַּ\"ל:",
    " גַּם צָרִיךְ לִשְׁמֹר הַבְּגָדִים מִכְּתָמִים וּלְהַמְשִׁיךְ לָהֶם לַבְנוּנִית מִן הַמֹּחַ שֶׁיִּהְיוּ בִּבְחִינַת בְּגָדִים לְבָנִים כַּמּוּבָא כָּל זֶה בַּמַּאֲמָר 'הַאי מָאן' וְזֶהוּ בְּחִינַת תִּקּוּן הַבְּרִית כְּמוֹ שֶׁמְּבֹאָר שָׁם, עַיֵּן שָׁם. וְזֶה בְּחִינַת רֵאשִׁית הַגֵּז הַנִּתָּן לַכֹּהֵן כִּי הַכֹּהֵן הוּא בְּחִינַת חָכְמָה, בְּחִינַת קֹדֶשׁ וְעַל יְדֵי הָרֵאשִׁית שֶׁנּוֹתֵן לוֹ עַל יְדֵי זֶה מַמְשִׁיךְ לַבְנוּנִית מִן הַמֹּחַ שֶׁהוּא בְּחִינַת רֵאשִׁית חָכְמָה. וּמִשָּׁם נִמְשָׁךְ לַבְנוּנִית אֶל הַבְּגָדִים הַנַּעֲשִׂין מִגִּזַּת צֶמֶר וְנַעֲשִׂין בִּבְחִינַת בְּגָדִים לְבָנִים כַּנַּ\"ל. וְזֶה בְּחִינַת בְּכָל עֵת יִהְיוּ בְגָדֶיךָ לְבָנִים וְשֶׁמֶן עַל רֹאשְׁךָ אַל יֶחְסָר שֶׁעַל יְדֵי שֶׁמֶן עַל רֹאשְׁךָ וְכוּ', שֶׁהוּא בְּחִינַת הַדַּעַת, בְּחִינַת שֶׁמֶן מִשְׁחַת קֹדֶשׁ, בְּחִינַת הַכֹּהֵן הַנִּמְשָׁח בְּשֶׁמֶן בִּבְחִינַת כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן זְקַן אַהֲרֹן, עַל יְדֵי זֶה יִהְיֶה בְּגָדֶיךָ לְבָנִים כַּנַּ\"ל:",
    " נִדּוּי וְחֶרֶם:",
    "עַל עֶשְׂרִים וְאַרְבָּעָה דְּבָרִים מְנַדִּין וְעִקַּר הַנִּדּוּי הוּא עַל פְּגַם כְּבוֹד תַּלְמִידֵי חֲכָמִים אוֹ עַל שֶׁפָּגַם בְּדִבְרֵיהֶם, כִּי הַתַּלְמִידֵי חֲכָמִים מַרְבִּים שָׁלוֹם בָּעוֹלָם, כִּי הֵם פּוֹסְקִין הַהֲלָכוֹת שֶׁעַל יְדֵי זֶה נַעֲשֶׂה שָׁלוֹם וְעַל כֵּן כְּשֶׁפּוֹגֵם בָּהֶם חַיָּב נִדּוּי, בִּבְחִינַת וּמִתֵּבֵל יְנִידוּהוּ, דְּהַיְנוּ שֶׁמְּגָרְשִׁין וְחוֹלְקִין אוֹתוֹ מִן הָעֵדָה כִּי פָּגַם בִּבְחִינַת הַשָּׁלוֹם. וְכַמּוּבָא בְּמַאֲמַר הַחוֹתָמוֹת בִּתְחִלָּתוֹ (בְּסִימָן כב) שֶׁכְּשֶׁנִּפְגָּם הַשָּׁלוֹם שֶׁנַּעֲשֶׂה עַל יְדֵי תַּלְמִידֵי חֲכָמִים אֲזַי נַעֲשֶׂה גֵּרוּשׁ וּמַחֲלֹקֶת בְּחִינַת וּמִתֵּבֵל יְנִידוּהוּ וְזֶה בְּחִינַת נִדּוּי כַּנַּ\"ל. וְעַל כֵּן אָסוּר לְדַבֵּר כִּי אֵין לוֹ פֶּה, כִּי עִקַּר הַדִּבּוּר מִבְּחִינַת שָׁלוֹם, כְּמוֹ שֶׁכָּתוּב, אֲדַבְּרָה נָא שָׁלוֹם, כְּמוֹ שֶׁמְּבָאֵר רַבֵּנוּ נֵרוֹ יָאִיר (בְּסִימָן רנט) כִּי מַלְכוּת פֶּה וְעִקַּר קִיּוּם הַמַּלְכוּת עַל יְדֵי בְּחִינַת שָׁלוֹם בִּבְחִינַת הֱווּ מִתְפַּלְּלִים בִּשְׁלוֹמָהּ שֶׁל מַלְכוּת וְעַל כֵּן הַדִּבּוּר שֶׁהוּא בִּבְחִינַת מַלְכוּת פֶּה עִקָּרוֹ עַל יְדֵי הַשָּׁלוֹם כַּנַּ\"ל וְהוּא פָּגַם בִּבְחִינַת תַּלְמִידֵי חֲכָמִים הַמַּרְבִּין שָׁלוֹם כַּנַּ\"ל וּפָגַם בַּמַּלְכוּת, כִּי מָאן מַלְכֵי רַבָּנָן, כִּי עַל יְדֵי הַהֲלָכוֹת שֶׁפּוֹסְקִין הַתַּלְמִידֵי חֲכָמִים שֶׁעַל יְדֵי זֶה עוֹשִׂין שָׁלוֹם עַל יְדֵי מְתַקְּנִין בְּחִינַת הַמַּלְכוּת שֶׁהוּא בְּחִינַת הֲלָכָה שֶׁתִּקּוּנָהּ עַל יְדֵי הַשָּׁלוֹם וְזֶה שֶׁפָּגַם בְּתַלְמִידֵי חֲכָמִים עַל כֵּן אָסוּר בְּדִבּוּר כַּנַּ\"ל. וְעַל כֵּן אָסוּר בְּאַרְבַּע אַמּוֹת שֶׁלּוֹ, כִּי כָּל אָדָם יֵשׁ לוֹ אַרְבַּע אַמּוֹת וְאֵלּוּ הָאַרְבַּע אַמּוֹת הֵם בִּבְחִינַת מַלְכוּת, בִּבְחִינַת אַרְבַּע אַמּוֹת שֶׁל הֲלָכָה בְּחִינַת אֵין לוֹ לְהַקָּדוֹשׁ-בָּרוּךְ-הוּא אֶלָּא אַרְבַּע אַמּוֹת וְכוּ', כִּי הָאַרְבַּע אַמּוֹת שֶׁל כָּל אָדָם הֵם זוֹכִין לוֹ וְהֵם רְשׁוּתוֹ. נִמְצָא שֶׁהוּא בִּבְחִינַת מַלְכוּת עֲלֵיהֶם וּכְשֶׁאֵינוֹ נֶחֱלָק מִמַּלְכֵי רַבָּנָן אֲזַי זוֹכֶה בְּאַרְבַּע אַמּוֹתָיו עַל יְדֵי הַתַּלְמִידֵי חֲכָמִים שֶׁהֵם בְּחִינַת מַלְכוּת, בְּחִינַת אַרְבַּע אַמּוֹת שֶׁל הֲלָכָה, אֲבָל כְּשֶׁפָּגַם בָּהֶם וְנֶחֱלַק מֵהֶם אֲזַי נִפְגָּמִין אַרְבַּע אַמּוֹתָיו כַּנַּ\"ל:"
  ],
  "Likutei Halakhot%2C Even HaEzer%2C Laws of Procreation.": [
    "כֹּהֵן אָסוּר לִשָּא, גְּרוּשָׁה, זוֹנָה וַחֲלָלָה וְכוּ'. כֹּהֲנִים וּלְוִיִּים וְיִשְׂרְאֵלִים מֻתָּרִים לָבוֹא זֶה בָּזֶה, וְהַוָּלָד הוֹלֵךְ אַחַר הַזָּכָר. לְוִיִּים וְיִשְׂרְאֵלִים וַחֲלָלִים גֵּרִים וְכוּ' מֻתָּרִים לָבוֹא זֶה בָּזֶה וְכוּ':",
    " עַיֵּן הַתּוֹרָה \"חֲדִי רַבִּי שִׁמְעוֹן\" מֵרֹאשׁוֹ לְסוֹפוֹ, עַיֵּן שָׁם הֵיטֵב (סִימָן סא). וְהַכְּלָל, שֶׁהַכֹּל קָשׁוּר זֶה בָּזֶה, וְכֻלָּא חַד, דְּהַיְנוּ כָּל הַבְּחִינוֹת הַנֶּאֱמָרִין שָׁם כֻּלָּא חַד, כִּי כֻּלָּם בִּבְחִינַת אַחַת, הַיְנוּ שֶׁעַל-יְדֵי שְׁלֵמוּת אֱמוּנַת חֲכָמִים, שֶׁעַל-יְדֵי-זֶה הַסְּמִיכָה כָּרָאוּי, שֶׁעַל-יְדֵי-זֶה כְּתַב יִשְׂרָאֵל כְּתִקּוּנוֹ, שֶׁעַל-יְדֵי-זֶה נַעֲשֶׂה בְּחִינַת אֶרֶץ יִשְׂרָאֵל, וְעַל-יְדֵי-זֶה נוֹלָדִין נְשָׁמוֹת גְּדוֹלוֹת. וּמַסִּיק שָׁם, שֶׁעַל-יְדֵי שְׁלֵמוּת הָאֱמוּנָה הַנַּ\"ל שֶׁעַל-יְדֵי-זֶה נַעֲשֶׂה בְּחִינַת רִבּוּי סְפָרִים, עַל-יְדֵי-זֶה נִמְתָּקִין כָּל הַדִּינִים, עַל-יְדֵי שֶׁנִּשְׁלָם תּוֹרָה שֶׁבִּכְתָב עַל-יְדֵי תּוֹרָה שֶׁבְּעַל פֶּה, וּמְקַבֶּלֶת מֵחָכְמָה עִלָּאָה שֵׂכֶל הַכּוֹלֵל קָדְשֵׁי קָדָשִׁים, וְעַל-יְדֵי-זֶה נִמְתָּקִין כָּל הַצִּמְצוּמִים וְהַדִּינִים, הֵן לְהַמְתִּיק כָּל צִמְצוּם וָדִין עַל-יְדֵי שֵׂכֶל הַפְּרָטִי הַשַּׁיָּךְ לוֹ שֶׁצְּרִיכִין לְהַמְשִׁיךְ מֵחָכְמָה עִלָּאָה לְזֶה הַשֵּכֶל כְּדֵי שֶׁיִּהְיֶה לוֹ כֹּחַ לְהַמְתִּיק, וְהֵן לְהַמְתִּיק עַל-יְדֵי חָכְמָה עִלָּאָה כָּל הַצִּמְצוּמִים וְהַדִּינִים מֵאֵיזֶה בְּחִינַת שֵׂכֶל שֶׁהֵם. וּכְשֶׁיֵּשׁ לְהַתּוֹרָה שְׁלֵמוּת נִמְתָּקִין כֻּלָּם בִּכְלָל וּבִפְרָט עַל-יְדֵי בְּחִינַת חָכְמָה עִלָּאָה כַּנַּ\"ל, שֶׁעַל-יְדֵי-זֶה נַעֲשֶׂה בְּחִינַת שִׂמְחָה, עַל-יְדֵי הַכְּלָלוּת שֶׁנִּכְלָלִין כֻּלָּם בְּתוֹךְ בְּחִינַת קָדְשֵׁי קָדָשִׁים, אֶבֶן שְׁתִיָּה, חָכְמָה עִלָּאָה הַנַּ\"ל, עַיֵּן שָׁם כָּל זֶה הֵיטֵב:",
    " וְהִנֵּה הַכֹּל בְּחִינָה אַחַת, כִּי זֹאת הַהַמְתָּקָה הִיא בִּבְחִינַת כְּתָב, בְּחִינַת סְמִיכָה הַנַּ\"ל, כִּי הַהַמְתָּקָה עַל-יְדֵי שֶׁמְּקַבְּלִין הַצִּמְצוּמִים מֵחָכְמָה עִלָּאָה, וְזֶה בְּחִינַת כְּתָב, כִּי הָאוֹתִיּוֹת הַכְּתָב הֵם בְּחִינַת הַצִּמְצוּמִים, כִּי כָּל אוֹת הִוא צִמְצוּם, וְיֵשׁ לְכָל אוֹת וָאוֹת שֵׂכֶל פְּרָטִי הַמְלֻבָּשׁ בְּאוֹתוֹ הַתְּמוּנָה וְהַצִּמְצוּם, וְכַמּוּבָא שָׁם בַּמַּאֲמָר הַנַּ\"ל. וְכָל אֵלּוּ הַצִּמְצוּמִים וְהַשִּכְלִיִּים, שֶׁהֵם הָאוֹתִיּוֹת, שֶׁהֵם בְּחִינַת חָכְמָה תַּתָּאָה מַלְכוּת, צְרִיכִין לְקַבֵּל מֵהַשֵּכֶל הָעֶלְיוֹן, שֵׂכֶל הַכּוֹלֵל, שֶׁהוּא הַמֹּחַ, שֶׁהִוא בְּחִינַת חָכְמָה עִלָּאָה. וּכְשֶׁכּוֹתֵב בְּחִינַת כְּתַב יִשְׂרָאֵל בִּשְׁלֵמוּת, אֲזַי מַמְשִׁיךְ הַשֵּכֶל הָעֶלְיוֹן לְתוֹךְ הָאוֹתִיּוֹת שֶׁכּוֹתֵב, וְנִתְחַבֵּר חָכְמָה עִלָּאָה שֶׁבַּמֹּחַ וְחָכְמָה תַּתָּאָה שֶׁבָּאוֹתִיּוֹת שֶׁהֵן צִמְצוּמִים, וְעַל-יְדֵי-זֶה נִמְתָּקִין כָּל הַדִּינִים הַנֶּאֱחָזִין בָּהֶם עַל-יְדֵי שֶׁמְּקַבְּלִין מֵהַחָכְמָה עִלָּאָה כַּנַּ\"ל. וְעַל-כֵּן הַכְּתָב מְקַבֵּל כֹּחַ מִן הַסְּמִיכָה, כִּי הַסְּמִיכָה שֶׁמַּסְמִיךְ הָרַב לַתַּלְמִיד הוּא גַּם כֵּן בְּחִינָה זוֹ, כִּי רַב וְתַלְמִיד הֵם בְּחִינַת חָכְמָה עִלָּאָה וְחָכְמָה תַּתָּאָה, שֵׂכֶל עֶלְיוֹן וְשֵׂכֶל תַּחְתּוֹן, כַּמּוּבָא בְּרֵישׁ מַאֲמָר \"מֵשְׁרָא דְּסַכִּינָא\" (סִימָן ל). וְעַל-כֵּן עַל-יְדֵי הַסְּמִיכָה שֶׁמְּקַבֵּל הַתַּלְמִיד חָכְמָה מֵהָרַב, דְּהַיְנוּ בְּחִינַת חָכְמָה תַּתָּאָה מֵחָכְמָה עִלָּאָה, עַל-יְדֵי-זֶה מְקַבֵּל כֹּחַ הַכְּתָב שֶׁהוּא גַּם כֵּן בִּבְחִינָה זוֹ כַּנַּ\"ל, וְעַל-כֵּן עַל-יְדֵי-זֶה נַעֲשֶׂה בְּחִינַת אֶרֶץ יִשְׂרָאֵל, כְּמוֹ שֶׁמְּבֹאָר שָׁם, עַיֵּן שָׁם, הַיְנוּ שֶׁנִּתְגָּרֵשׁ וְנִמְתָּק אֲוִיר הַטָּמֵא שֶׁל חוּץ לָאָרֶץ, וְנִמְשָׁךְ בְּחִינַת קְדֻשַּׁת אֶרֶץ יִשְׂרָאֵל, וְכָל זֶה עַל-יְדֵי הַכְּתָב וְהַסְּמִיכָה כְּמוֹ שֶׁמְבֹאָר שָׁם, כִּי נַעֲשֶׂה עַל-יְדֵי-זֶה הַמְתָּקָה שֶׁנִּמְתָּקִין כָּל הַדִּינִים הַנֶּאֱחָזִין בְּהַצִּמְצוּמִים שֶׁל הָאוֹתִיּוֹת כַּנַּ\"ל, וְעַל-יְדֵי-זֶה נִמְתָּק בְּחִינַת הָאָרֶץ, שֶׁהִיא בְּחִינַת מַלְכוּת, כַּמּוּבָא. וְנִמְתָּק וְנִתְבָּרֵר כָּל הָרַע מִשָּׁם, עַד שֶׁנִּתְבָּרֵר הָאֲוִיר שֶׁל חוּץ לָאָרֶץ וְנַעֲשִׂים בְּחִינַת אֶרֶץ יִשְׂרָאֵל עַל-יְדֵי הַהַמְתָּקָה שֶׁל הַכְּתָב כַּנַּ\"ל. וְתַכְלִית כָּל הַהַמְתָּקוֹת שֶׁנּוֹלָדִין נְשָׁמוֹת קְדוֹשׁוֹת, כִּי הַהוֹלָדָה הִיא עִקַּר הַהַמְתָּקָה, כַּמּוּבָא. וְכָל זֶה נַעֲשֶׂה עַל-יְדֵי אֱמוּנַת חֲכָמִים, כִּי אֱמוּנָה הִיא בְּחִינַת מַלְכוּת חָכְמָה תַּתָּאָה. וּכְשֶׁאֱמוּנַת חֲכָמִים בִּשְׁלֵמוּת, אֲזַי מְקַבֶּלֶת חָכְמָה תַּתָּאָה אֱמוּנָה מֵחָכְמָה עִלָּאָה עַל-יְדֵי שֶׁמַּאֲמִין בַּחֲכָמִים, וְעַל-כֵּן עַל-יְדֵי-זֶה נַעֲשֶׂה בְּחִינַת סְמִיכָה כָּרָאוּי, וּבְחִינַת כְּתָב וּבְחִינַת אֶרֶץ יִשְׂרָאֵל, וְעַל-יְדֵי כָּל זֶה נִמְתָּקִין כָּל הַדִּינִים, עַל-יְדֵי שֶׁמְּקַבְּלִין הַצִּמְצוּמִים, שֶׁהֵם בִּבְחִינַת חָכְמָה תַּתָּאָה מַלְכוּת, בְּחִינַת אוֹתִיּוֹת כַּנַּ\"ל מִבְּחִינַת חָכְמָה עִלָּאָה כַּנַּ\"ל. וְזֶה בְּחִינַת הוֹלָדָה שֶׁנּוֹלָדִים נְשָׁמוֹת גְּדוֹלוֹת שֶׁהוּא מִבְּחִינַת הַמְתָּקָה כַּנַּ\"ל. וְזֶה בְּחִינַת נִשּוּאִין, כִּי הַנִּשּוּאִין הוּא הַמְתָּקָה עַל-יְדֵי שֶׁמְּקַבֶּלֶת בְּחִינַת חָכְמָה תַּתָּאָה מִבְּחִינַת חָכְמָה עִלָּאָה, כַּמּוּבָא, וְעַל-כֵּן עִקַּר הַמִּצְוָה לְהוֹלִיד, שֶׁזֶּה עִקַּר הַהַמְתָּקָה כַּנַּ\"ל:"
  ],
  "Likutei Halakhot%2C Even HaEzer%2C Laws of Matrimony.": [
    "כֹּהֵן לֵוִי יִשְׂרָאֵל מֻתָּרִין לָבוֹא זֶה בָּזֶה, וְהַוָּלָד הוֹלֵךְ אַחַר הַזָּכָר:",
    " כִּי אִיתָא בְּהַתּוֹרָה \"תִּקְעוּ ג\" הַמְדַבֵּר מִתּוֹכָחָה (בְּלִקּוּטֵי תִּנְיָנָא סִימָן ח), כִּי עִקַּר הַתְּפִלָּה הִיא רַחֲמִים וְתַחֲנוּנִים, וְעִקַּר הָרַחֲמִים תָּלוּי בַּדַּעַת וְכוּ', וְלִפְעָמִים כְּשֶׁהֵם יוֹנְקִים מִן הָרַחֲמָנוּת, אֲזַי נִפְגָּם הָרַחֲמָנוּת וְנַעֲשֶׂה אַכְזָרִיּוּת, וַאֲזַי נִפְגָּם הַדַּעַת וְכוּ', עַיֵּן שָׁם. וּמִזֶּה בָּא, חַס וְשָׁלוֹם, תַּאֲוַת נִאוּף, כִּי עִקַּר הַתַּאֲוָה עַל-יְדֵי פְּגַם הַדַּעַת, כִּי הַמֹּחַ הִיא מְחִצָּה פְּרוּסָה בִּפְנֵי זֹאת הַתַּאֲוָה, כִּי יֵשׁ תְּלַת מֹחִין, וּמִשָּׁם נִמְשָׁךְ שְׁלֹשָׁה מִינֵי רַחֲמָנוּת שֶׁהֵם בְּחִינַת שָׁלֹשׁ תְּפִלּוֹת בְּיוֹם, וְכָל אֶחָד מֵהַתְּלַת מֹחִין הוּא בְּחִינַת מְחִצָּה פְּרוּסָה בִּפְנֵי זֹאת הַתַּאֲוָה וְכוּ', עַיֵּן שָׁם, וַאֲזַי הַתְּפִלָּה בִּבְחִינַת דִּין וְכוּ', וַאֲזַי צְרִיכִין בַּעַל כֹּחַ גָּדוֹל שֶׁיּוּכַל לְהִתְפַּלֵּל תְּפִלָּה בִּבְחִינַת דִּין כְּמוֹ פִּינְחָס בְּעֵת שֶׁהָיָה מַעֲשֵׂה זִמְרִי וְכוּ', כִּי זֹאת הַתְּפִלָּה שֶׁל בַּעַל כֹּחַ עוֹמֶדֶת לְהַסִּטְרָא אָחֳרָא בְּצַוָּארוֹ עַד שֶׁמֻּכְרָח לְהָקִיא כָּל הַתְּפִלּוֹת וְהַקְּדֻשּׁוֹת שֶׁבָּלַע בִּבְחִינַת חַיִל בָּלַע וַיְקִאֶנּוּ וְכוּ'. וְזֶה בְּחִינַת אַתָּה פוֹרַרְתָּ בְעָזְּךָ יָם שִׁבַּרְתָּ רָאשֵׁי תַנִּינִים עַל הַמָּיִם, בְּחִינַת כִּי מָלְאָה הָאָרֶץ דֵּעָה אֶת ה' כַּמַּיִם לַיָּם מְכַסִּים וְכוּ', וְזֶה בְּחִינַת עֲנָנֵי דְּשַׁפְכֵי מַיָּא וְכוּ', עַיֵּן שָׁם כָּל זֶה הֵיטֵב הֵיטֵב:"
  ],
  "Likutei Halakhot%2C Even HaEzer%2C Laws of Sanctification.": [
    "קִדּוּשֵׁי כֶּסֶף וְהַשִּׁעוּר פְּרוּטָה עַל-פִּי הַתּוֹרָה \"וַיִּבֶן ה' אֱלֹקִים אֶת הַצֵּלָע\" וְכוּ' (סִימָן סז), עַיֵּן שָׁם הֵיטֵב:",
    "וְהַכְּלָל, שֶׁצָּרִיךְ לַעֲשׂוֹת פָּנִים לְהַכָּבוֹד, וְזֶה נַעֲשֶׂה עַל-יְדֵי תִּקּוּן תַּאֲוַת אֲכִילָה וּלְהֵפֶךְ אֵין לְהַכָּבוֹד פָּנִים, וַאֲזַי יוֹנְקִים מִן הַכָּבוֹד הָעַזֵּי פָּנִים, וַאֲזַי הַמַּלְכוּת וְהַכָּבוֹד בִּבְחִינַת צֶדֶק וְצָרִיךְ לְהַעֲלוֹתָהּ מֵהֶם וּלְהַשְׁלִימָהּ, וְזֶה נַעֲשֶׂה עַל-יְדֵי צְדָקָה, וְצָרִיךְ לְהוֹלִיד וּלְגַדֵּל הַנֶּפֶשׁ, וְזֶה נַעֲשֶׂה עַל-יְדֵי בְּחִינַת שְׁתֵּי יָדַיִם, בְּחִינַת וְאַתָּה מוֹשֵׁל בַּכֹּל וּבְיָדְךָ כֹּחַ וּגְבוּרָה וּבְיָדְךָ לְגַדֵּל וְכוּ', עַיֵּן שָׁם הֵיטֵב:",
    " וְזֶה בְּחִינַת קִדּוּשִׁין, כִּי קֹדֶם הַנִּשּוּאִין הִיא בְּהַחְזָרַת פָּנִים וַאֲזַי הִיא בִּבְחִינַת צֶדֶק כַּמּוּבָא, וְעַל-כֵּן קֹדֶם הַזִּוּוּג, שֶׁהוּא הַחְזָרַת פָּנִים בְּפָנִים, צָרִיךְ מִתְּחִלָּה לְהַעֲלוֹתָהּ וְלַעֲשׂוֹת לָהּ בְּחִינַת פָּנִים, וְזֶה נַעֲשֶׂה עַל-יְדֵי הַקִּדּוּשִׁין, שֶׁהֵם בְּחִינַת צְדָקָה שֶׁנּוֹתֵן לָהּ פְּרוּטָה שֶׁהִיא שִׁעוּר צְדָקָה, כִּי הִיא בִּבְחִינַת דַּלָּה וַעֲנִיָּה שֶׁזֶּה בְּחִינַת צֶדֶק, כַּמּוּבָא. וְעַל-יְדֵי הַפְּרוּטָה, שֶׁהִיא בְּחִינַת צְדָקָה, עוֹלָה מִבְּחִינַת צֶדֶק לִצְדָקָה, וְאַחַר כָּךְ חוֹזֵר הַכָּבוֹד אֵלָיו. וְזֶהוּ בְּחִינַת הַחֻפָּה, שֶׁהוּא בְּחִינַת הַחְזָרַת הַכָּבוֹד, כִּי חֻפָּה הִיא בְּחִינַת כָּבוֹד, כְּמוֹ שֶׁכָּתוּב, \"כִּי עַל כָּל כָּבוֹד חֻפָּה\". וַאֲזַי מַתְחִיל בְּחִינַת הוֹלָדַת הַנֶּפֶשׁ, כִּי הַחְזָרַת הַכָּבוֹד פָּנִים בְּפָנִים, שֶׁזֶּה בְּחִינַת יִחוּד, בְּחִינַת חֻפָּה, הַכֹּל הוּא בִּשְׁבִיל הוֹלָדַת הַנֶּפֶשׁ, וְעַל-כֵּן נוֹטְלִין שְׁנֵי שׁוֹשְׁבִינִין, שֶׁהֵם בְּחִינַת שְׁתֵּי יָדַיִם, כִּי הַשּׁוֹשְׁבִינִין הֵם בִּבְחִינַת וַיְבִאֶהָ אֶל הָאָדָם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה. וְהַהֲבָאָה הִיא בַּיָּדַיִם, הַיְנוּ שֶׁעַל-יְדֵיהֶם, שֶׁהֵם בִּבְחִינַת שְׁתֵּי יָדַיִם, עַל-יְדֵי-זֶה יְכוֹלִין לְהוֹלִיד וּלְגַדֵּל הַנֶּפֶשׁ. וְזֶה בְּחִינַת שֶׁבַע בְּרָכוֹת שֶׁמְּקַבֶּלֶת אָז, כִּי הַבְּרָכוֹת הֵם מִיָּדַיִם בִּבְחִינַת שְׂאוּ יְדֵיכֶם קֹדֶשׁ וּבָרְכוּ אֶת ה', וְעַל-כֵּן מְבָרְכִין שֶׁבַע בְּרָכוֹת כְּדֵי לְהַמְשִׁיךְ בְּחִינַת הַשְׁפָּעוֹת הַיָּדַיִם שֶׁהֵם הַבְּרָכוֹת, שֶׁעַל-יְדֵי-זֶה מוֹלִידִין וּמְגַדְּלִין הַנֶּפֶשׁ כַּנַּ\"ל. וְזֶהוּ בְּחִינַת וּבְיָדְךָ כֹּחַ וּבְיָדְךָ לְגַדֵּל הַנַּ\"ל, שֶׁזֶּה נֶאֱמַר בְּבִרְכוֹת דָּוִד, כְּמוֹ שֶׁכָּתוּב, \"וַיְבָרֶךְ דָּוִד וְכוּ' בָּרוּךְ אַתָּה ה' לְךָ ה' הַגְּדֻלָּה וְהַגְּבוּרָה וְכוּ'\". וּמוֹנֶה כָּל הַשֶּׁבַע מִדּוֹת, שֶׁהֵם בְּחִינַת שֶׁבַע בְּרָכוֹת, וְאַחַר כָּךְ אָמַר, \"וְאַתָּה מוֹשֵׁל בַּכֹּל וּבְיָדְךָ וְכוּ'\", כִּי הַשֶּׁבַע מִדּוֹת הַנַּ\"ל, שֶׁהֵם בְּחִינַת שֶׁבַע בְּרָכוֹת שֶׁל דָּוִד הַמֶּלֶךְ, בְּחִינַת וַיְבָרֶךְ דָּוִיד כַּנַּ\"ל, הֵם בִּבְחִינַת וּבְיָדְךָ וּבְיָדְךָ, שֶׁהֵם שְׁתֵּי הַיָּדַיִם כַּנַּ\"ל, שֶׁעַל יָדָם הַהוֹלָדָה וְהַגִּדּוּל שֶׁל הַנֶּפֶשׁ הַמְלֻבֶּשֶׁת בְּהַכָּבוֹד. שֶׁהוּא בְּחִינַת מַלְכוּת וּמֶמְשָׁלָה, בְּחִינַת וְאַתָּה מוֹשֵׁל בַּכֹּל, כְּמוֹ שֶׁמּוּבָא שָׁם כָּל זֶה בַּמַּאֲמָר הַנַּ\"ל:",
    " וְזֶה בְּחִינַת סְעֻדַּת הַמִּשְׁתֶּה שֶׁל נִשּוּאִין שֶׁהִיא עִקַּר הַחֻפָּה, כַּמּוּבָא בְּדִבְרֵי רַבּוֹתֵינוּ זִכְרוֹנָם לִבְרָכָה בַּגְּמָרָא, כִּי עִקַּר שְׁלֵמוּת הַכָּבוֹד וְהַמַּלְכוּת בִּבְחִינַת פָּנִים הוּא עַל-יְדֵי אֲכִילָה כְּתִקּוּנָהּ דַּיְקָא כַּנַּ\"ל, וְכַמּוּבָא בַּמַּאֲמָר \"וַיַּסֵּב אֱלֹקִים\" (סִימָן סב) שֶׁעַל-יְדֵי הָאֲכִילָה נַעֲשֶׂה יִחוּד בִּבְחִינַת אַפִּין בְּאַפִּין בִּבְחִינַת וַיֹּאמֶר בֹּעַז אֶל רוּת לְעֵת הָאֹכֶל, דַּיְקָא, גֹּשִׁי הֲלֹם, עַיֵּן שָׁם. וְזֶהוּ בְּחִינַת הַתַּעֲנִית שֶׁנּוֹהֲגִין חָתָן וְכַלָּה לְהִתְעַנּוֹת קֹדֶם הַחֻפָּה, כִּי הַתַּעֲנִית הִוא תִּקּוּן תַּאֲוַת אֲכִילָה שֶׁעַל-יְדֵי-זֶה חוֹזֶרֶת פָּנִים בְּפָנִים, כַּמּוּבָא שָׁם בַּמַּאֲמָר \"וַיַּסֵּב\", עַיֵּן שָׁם הֵיטֵב, וְעַל-כֵּן מִקֹּדֶם מִתְעַנִּין כְּדֵי לְתַקֵּן תַּאֲוַת אֲכִילָה, וְאַחַר כָּךְ מַרְבִּין בִּסְעֻדָּה דַּיְקָא וְהִיא סְעֻדַּת מִצְוָה בְּחִינַת אֲכִילָה בִּקְדֻשָּׁה, כִּי עַל-יְדֵי-זֶה נַעֲשֶׂה הַיִּחוּד בִּבְחִינַת אַפִּין בְּאַפִּין כַּנַּ\"ל. וְעַל-כֵּן הַסְּעֻדָּה הִיא עִקַּר הַחֻפָּה, כַּמּוּבָא בַּגְּמָרָא, כִּי הַחֻפָּה שֶׁהִיא בְּחִינַת כָּבוֹד כַּנַּ\"ל נַעֲשֶׂה עַל-יְדֵי אֲכִילַת מִצְוָה דַּיְקָא כַּנַּ\"ל:",
    " כִּי הַמַּלְכוּת הוּא בְּחִינַת כּוֹס שֶׁל בְּרָכָה שֶׁשְּׁלֵמוּתָהּ עַל-יְדֵי אֲכִילָה דַּיְקָא, כְּמוֹ שֶׁכָּתוּב, \"וְאָכַלְתָּ וְשָׂבַעְתָּ וּבֵרַכְתָּ\". שֶׁעַל זֶה אָמְרוּ רַבּוֹתֵינוּ זִכְרוֹנָם לִבְרָכָה, וְכִי לֹא אֶשָּא פָּנִים לְיִשְׂרָאֵל וְכוּ', שֶׁזֶּה בְּחִינַת פָּנִים שֶׁל הַכָּבוֹד, כַּמּוּבָא מַאֲמַר רַבּוֹתֵינוּ זִכְרוֹנָם לִבְרָכָה הַזֶּה בְּדִבְרֵי רַבֵּנוּ נֵרוֹ יָאִיר הַנַּ\"ל, כִּי כּוֹס שֶׁל בְּרָכָה נִתְתַּקֵּן דַּיְקָא אַחַר אֲכִילָה, כַּמּוּבָא בַּזֹּהַר הַקָּדוֹשׁ, שֶׁמִּצְוַת בִּרְכַּת הַמָּזוֹן דַּיְקָא אַחַר אֲכִילָה. וְזֶה בְּחִינַת קִדּוּשִׁין לְשׁוֹן הַזְמָנָה, כַּמּוּבָא בְּדִבְרֵי רַבֵּנוּ נֵרוֹ יָאִיר (סִימָן סט), הַיְנוּ בְּחִינַת כּוֹס שֶׁל בְּרָכָה צָרִיךְ זִמּוּן, שֶׁצָּרִיךְ לְהַזְמִינוֹ בְּפֶה מָלֵא, כַּמּוּבָא בַּכַּוָּנוֹת הַטַּעַם, שֶׁכָּל דָּבָר שֶׁבִּקְדֻשָּׁה שֶׁיֵּשׁ בּוֹ אֲחִיזָה לַסִּטְרָא אָחֳרָא, צָרִיךְ לְהַזְמִינוֹ בְּפֵרוּשׁ, כְּדֵי שֶׁעַל-יְדֵי-זֶה יִסְתַּלֵּק הַסִּטְרָא אָחֳרָא וְיֻמְשַׁךְ הַקְּדֻשָּׁה. וְזֶהוּ בְּחִינַת קִדּוּשִׁין לְשׁוֹן הַזְמָנָה, וְעַל-כֵּן צָרִיךְ לוֹמַר דַּיְקָא הֲרֵי אַתְּ מְקֻדֶּשֶׁת לִי וְכוּ', וְאִם לֹא אָמַר, אֵינָהּ מְקֻדֶּשֶׁת, כִּי צָרִיךְ הַזְמָנָה בַּפֶּה דַּיְקָא כַּנַּ\"ל, וְעַל-יְדֵי-זֶה נִמְשָׁךְ הַקְּדֻשָּׁה כַּנַּ\"ל. וְזֶהוּ בְּחִינַת קִדּוּשִׁין לְשׁוֹן הַזְמָנָה, כְּמוֹ שֶׁכָּתוּב, קַדְּשׁוּ לֶאֱכֹל וּלְשׁוֹן קְדֻשָּׁה כַּנַּ\"ל:",
    " וְזֶה בְּחִינַת שֶׁצְּרִיכִין דַּיְקָא שְׁנֵי עֵדִים לְקִדּוּשִׁין, כִּי אֵין דָּבָר שֶׁבְּעֶרְוָה פָּחוֹת מִשְּׁנַיִם, כִּי הָעֵדִים בִּבְחִינַת אֱמֶת, כִּי לָהֶם הַנֶּאֱמָנוּת שֶׁדִּבְרֵיהֶם אֱמֶת, כִּי לָא אִיבְרֵי סַהֲדֵי אֶלָּא לְשִׁקְרָא (כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה ), וְעַל-כֵּן בְּכָל מָקוֹם שֶׁאֵין הַכְחָשָׁה, אֵין צְרִיכִין עֵדִים רַק בְּמָקוֹם שֶׁיֵּשׁ הַכְחָשָׁה וְנֶאֱחָז הַשֶּׁקֶר, חַס וְשָׁלוֹם, אֲזַי צְרִיכִין עֵדִים הַמְגַלִּין הָאֱמֶת. וְעַל-כֵּן דָּבָר שֶׁבְּעֶרְוָה צָרִיךְ תָּמִיד שְׁנֵי עֵדִים, כִּי שָׁם עִקַּר אֲחִיזָתָם כַּמּוּבָא, כִּי עִקָּרָא דְּיִצְרָא בִּישָׁא לְגַלָּאָה עֲרָיִן. וְעַל-כֵּן צְרִיכִין תָּמִיד שְׁנֵי עֵדִים, וְאֵין דָּבָר שֶׁבְּעֶרְוָה פָּחוֹת מִשְּׁנַיִם כְּדֵי לְגָרֵשׁ הַשֶּׁקֶר שֶׁהוּא הָרַע וְהַטֻּמְאָה, וְהוּא עִקָּרָא דִּמְסָאֲבוּתָא, בְּחִינַת נִאוּף שֶׁנִּקְרָא \"יִלְדֵי שָׁקֶר, זֶרַע מְנָאֵף\", עַל-כֵּן צְרִיכִין שְׁנֵי עֵדִים כְּדֵי לְהַמְשִׁיךְ עַל יָדָם בְּחִינַת הָאֱמֶת, שֶׁהִיא הַקְּדֻשָּׁה, וּלְגָרֵשׁ הַשֶּׁקֶר, שֶׁהִיא הַסִּטְרָא אָחֳרָא. וְזֶהוּ בְּחִינַת קִדּוּשִׁין בִּפְנֵי שְׁנֵי עֵדִים דַּיְקָא כְּדֵי לְהַזְמִין הַקְּדֻשָּׁה בִּפְנֵי שְׁנַיִם שֶׁהֵם בְּחִינַת אֱמֶת לְפַרְסֵם הַקְּדֻשָּׁה כְּדֵי לְגָרֵשׁ הַשֶּׁקֶר כַּנַּ\"ל, כִּי עִקַּר הַהַזְמָנָה הִיא בִּבְחִינַת פִּרְסוּם, שֶׁצָּרִיךְ לְפַרְסֵם בְּפֶה מָלֵא וּבִפְנֵי שְׁנַיִם כְּדֵי לְגָרְשָׁם, וּלְהַמְשִׁיךְ הַקְּדֻשָּׁה, שֶׁהִיא בְּחִינַת אֱמֶת כַּנַּ\"ל:",
    " וְזֶהוּ בְּחִינַת קִדּוּשׁ הַחֹדֶשׁ, שֶׁצְּרִיכִין שְׁנֵי עֵדִים דַּיְקָא. וַאֲפִלּוּ רָאוּהוּ בֵּית דִּין, צְרִיכִין לַעֲמֹד וּלְהָעִיד, כִּי קִדּוּשׁ הַחֹדֶשׁ בְּחִינַת קִדּוּשִׁין, כִּי הַלְּבָנָה מִתְקַדֶּשֶׁת וּמִטַּהֶרֶת כְּאִשָּׁה לְבַעְלָהּ, כְּמוֹ שֶׁכָּתוּב בַּשֻּׁלְחָן עָרוּךְ. וְעַל-כֵּן צְרִיכִין שְׁנֵי עֵדִים, וְגַם צְרִיכִין לוֹמַר דַּיְקָא \"מְקֻדָּשׁ, מְקֻדָּשׁ\", כְּדֵי לְהַזְמִין בְּפֶה מָלֵא וּבִפְנֵי שְׁנַיִם כְּדֵי לְגָרֵשׁ הַסִּטְרָא אָחֳרָא וּלְהַמְשִׁיךְ הַקְּדֻשָּׁה כַּנַּ\"ל:",
    " וְזֶהוּ בְּחִינַת בִּרְכַּת הַמָּזוֹן בִּשְׁלֹשָׁה, דְּהַיְנוּ שֶׁהַמְבָרֵךְ שֶׁנּוֹטֵל הַכּוֹס שֶׁל הַבְּרָכָה וּמְתַקְּנוֹ צָרִיךְ שֶׁיִּהְיוּ שְׁנַיִם עִמּוֹ כְּדֵי לְהַזְמִין הַקְּדֻשָּׁה בְּפֵרוּשׁ בִּפְנֵיהֶם, וְלוֹמַר, הַב לָן וּנְבָרֵךְ כַּנַּ\"ל, כִּי קֹדֶם הוּא בִּבְחִינַת צֶדֶק, וְעִקַּר אֲחִיזָתָם בִּבְחִינַת הַקּוּף שֶׁנִּמְשֶׁכֶת לְמַטָּה בִּבְחִינַת ק שֶׁל שֶׁקֶר, כַּמּוּבָא. נִמְצָא, שֶׁעִקַּר תִּקּוּנָהּ שֶׁהִיא עוֹלָה וְנִתְקַדְּשָׁה מִן טֻמְאַת הַשֶּׁקֶר, וְעַל-כֵּן צְרִיכִין שְׁנַיִם בְּחִינַת עַל-פִּי שְׁנַיִם עֵדִים יָקוּם דָּבָר, שֶׁהֵם בִּבְחִינַת אֱמֶת שֶׁמְּקַיְּמִין אֶת הַמַּלְכוּת שֶׁהִיא בְּחִינַת דָּבָר. וְזֶהוּ בְּחִינַת קִדּוּשִׁין לְשׁוֹן קֹדֶשׁ שֶׁמִּתְהַפֶּכֶת מִשֶּׁקֶר לְקֹדֶשׁ עַל-יְדֵי הַפְּרוּטָה שֶׁל צְדָקָה, שֶׁהִיא בְּחִינַת יוּד, שֶׁהוּא קוֹצָא דְּאוֹת ד, שֶׁעַל-יְדֵי-זֶה נִתְבַּטֵּל אֵל אַחֵר וְנַעֲשֶׂה בְּחִינַת ה' אֶחָד, וַאֲזַי מִתְהַפֶּכֶת מִשֶּׁקֶר לְקֹדֶשׁ:",
    " וְזֶה בְּחִינַת מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה, חָצוּף עָלַי מָאן דִּמְקַדֵּשׁ בְּבִיאָה, כִּי בְּוַדַּאי הוּא חָצוּף וְעַז פָּנִים, כִּי קֹדֶם שֶׁמְּתַקֵּן פְּנֵי הַכָּבוֹד עַל-יְדֵי הַפְּרוּטָה שֶׁל קִדּוּשִׁין כַּנַּ\"ל יֵשׁ אֲחִיזָה לְהָעַזֵּי פָּנִים, וְעַל-כֵּן הוּא חָצוּף כַּנַּ\"ל:",
    " וְזֶה בְּחִינַת זִוּוּגָן שֶׁל תַּלְמִידֵי חֲכָמִים מִשַּׁבָּת לְשַׁבָּת, כִּי בְּשַׁבָּת עִקַּר הַשְּבִיעָה וְהָאֲכִילָה שֶׁבִּקְדֻשָּׁה, וְעַל-כֵּן אָז זְמַן הַזִּוּוּג כַּנַּ\"ל. וְכֵן מוּבָן בְּדִבְרֵי רַבֵּנוּ נֵרוֹ יָאִיר (סִימָן לט) עַל פָּסוּק, \"וְנָתַתִּי עֵשֶׂב וְכוּ' וְאָכַלְתָּ וְשָׂבַעְתָּ\". שֶׁמּוּבָן מִשָּׁם כַּנַּ\"ל שֶׁזִּוּוּגָן שֶׁל תַּלְמִידֵי חֲכָמִים בְּשַׁבָּת מֵחֲמַת שֶׁאָז הַשְּבִיעָה שֶׁבִּקְדֻשָּׁה, שֶׁעַל-יְדֵי-זֶה בְּחִינַת פָּנִים בְּפָנִים, וְעַל-כֵּן תַּלְמִידֵי חֲכָמִים נִזְהָרִים בָּזֶה, כִּי הֵם הַמְבִינֵי מַדָּע הַמְקַבְּלִים הַכָּבוֹד בִּשְׁלֵמוּת, וְכָל זִוּוּגָם בִּקְדֻשָּׁה בִּבְחִינַת כָּבוֹד, כִּי זִוּוּג שֶׁבִּקְדֻשָּׁה הוּא בְּחִינַת כָּבוֹד הֵפֶךְ הַפְּגָם, שֶׁהִיא בְּחִינַת בֹּשֶׁת, כַּמּוּבָא בְּדִבְרֵי רַבֵּנוּ נֵרוֹ יָאִיר, וְעַל-כֵּן זִוּוּגָם בְּשַׁבָּת, שֶׁאָז הַשְּבִיעָה וַאֲכִילָה שֶׁבִּקְדֻשָּׁה, שֶׁעַל-יְדֵי-זֶה הַכָּבוֹד בִּשְׁלֵמוּת בִּבְחִינַת פָּנִים כַּנַּ\"ל:",
    " וְזֶהוּ שֶׁקּוֹלְעִין שַׂעֲרוֹת הַכַּלָּה, וְאַחַר כָּךְ קוֹצְצִין אוֹתָם בְּעֵת הַנִּשּוּאִין קֹדֶם הַחֻפָּה בִּבְחִינַת שֶׁקְּלָעָהּ לְחַוָּה בְּחִינַת שְׂעָרוֹת קְלוּעִים, כַּמּוּבָא שָׁם. וְעַל-כֵּן מִתְּחִלָּה הוֹלְכוֹת פְּרוּעוֹת רֹאשׁ וּבְיוֹתֵר קֹדֶם הַכִּסּוּי שֶׁמְּכַסִּין רֹאשָׁהּ פּוֹרְעִין שַׂעֲרוֹתֶיהָ, וְכַמְרֻמָּז בְּדִבְרֵי רַבּוֹתֵינוּ זִכְרוֹנָם לִבְרָכָה יוֹצֵאת בְּהִינוּמָא וְרֹאשָׁהּ פָּרוּעַ, כִּי מִתְּחִלָּה יֵשׁ לָהֶם יְנִיקָה וְצָרִיךְ לִתֵּן לָהֶם יְנִיקָתָם, וְעַל-כֵּן בִּתְחִלַּת הַחְזָרַת הַכָּבוֹד, הַיְנוּ בְּהַתְחָלַת הַנִּשּוּאִין קוֹלְעִין שַׂעֲרוֹתֶיהָ כְּדֵי שֶׁיִּנְקוּ כָּל הַמּוֹתָרוֹת בִּבְחִינַת שְׂעָרוֹת קְלוּעִים, וְעַל-כֵּן פּוֹרְעִין הַשְּעָרוֹת כְּדֵי שֶׁיִּנְקוּ וְיִגְמְרוּ לְהוֹצִיא כָּל הַמּוֹתָרוֹת, וְאַחַר כָּךְ קוֹצְצִין אוֹתָם לְגַמְרֵי, כִּי אֲזַי הוּא מַפַּלְתָּם בִּבְחִינַת וְאֶת נֶפֶשׁ אֹיְבֶיךָ יְקַלְּעֶנָּה וְכוּ', וְאַחַר כָּךְ צְרִיכָה לֵילֵךְ תָּמִיד בְּכִסּוּי הָרֹאשׁ, כִּי אַחַר כָּךְ אָסוּר לִתֵּן לָהֶם יְנִיקָה חַס וְשָׁלוֹם, עַיֵּן כָּל זֶה בַּמַּאֲמָר הַנַּ\"ל:",
    " וְזֶה בְּחִינַת שְׁאֵרָהּ כְּסוּתָהּ וְעֹנָתָהּ וְכוּ', כִּי זֶה תָּלוּי בָּזֶה, כִּי זִוּוּג דִּקְדֻשָּׁה תָּלוּי בִּשְׁלֵמוּת הַכָּבוֹד שֶׁהוּא בְּחִינַת שְׁאֵר וּכְסוּת, כִּי מְזוֹנוֹת הֵם בְּחִינַת שְׁלֵמוּת הַכָּבוֹד עַל-יְדֵי אֲכִילָה כַּנַּ\"ל, וְכֵן כְּסוּת הֵם גַּם כֵּן בְּחִינַת כָּבוֹד, בְּחִינַת בִּגְדֵי כָּבוֹד וְכַמּוּבָא בְּדִבְרֵי רַבֵּנוּ זִכְרוֹנוֹ לִבְרָכָה, (סִימָן כט):",
    " בָּרוּךְ ה' לְעוֹלָם אָמֵן וְאָמֵן:"
  ],
  "Likutei Halakhot%2C Even HaEzer%2C Laws of a Bill of Marriage.": [
    "אָסוּר לָדוּר עִם אִשְׁתּוֹ בְּלֹא כְּתֻבָּה. בְּתוּלָה כְּתֻבָּתָהּ מָאתַיִם וְאַלְמָנָה מָנֶה:",
    " עַל-פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בְּהַתּוֹרָה \"אָנֹכִי ה' אֱלֹקֶיךָ\" (סִימָן ד) עַל דִּבְרֵי רַבָּה בַּר בַּר חָנָה, וּמִלְּאוּ מֵחַד גַּלְגַּלָּא דְּעֵינָא תְּלַת מֵאָה גַּרְבֵי דְּמִשְׁחָא שֶׁיֵּשׁ בְּחִינַת בִּטּוּל לָאֵין סוֹף בְּתוֹךְ הַתְּפִלָּה לִפְעָמִים וְשָׁם כֻּלּוֹ אֶחָד כֻּלּוֹ טוֹב ה' הוּא הָאֱלֹקִים. וְאַחַר כָּךְ כְּשֶׁחוֹזֵר אֶל הַיֵּשׁוּת, כִּי אִי אֶפְשָׁר לִשָּׁאֵר כָּךְ, כִּי יִתְבַּטֵּל הַמְצִיאוּת וְהַשֵּׁם יִתְבָּרַךְ רוֹצֶה שֶׁיִּחְיֶה הַצַּדִּיק בָּעוֹלָם הַזֶּה בְּגוּפוֹ, כְּמוֹ שֶׁאוֹמְרִים, \"וְאָבִיתָ תְּהִלָּה מִגּוּשֵׁי עָפָר וּמִקְּרוּצֵי חֹמֶר\" וְכוּ'. עַל-כֵּן צָרִיךְ לִהְיוֹת בִּבְחִינַת וְהַחַיּוֹת רָצוֹא וָשׁוֹב, וּכְשֶׁחוֹזֵר אֶל הַיֵּשׁוּת אֲזַי צָרִיךְ שֶׁיָּאִיר לוֹ הָרְשִׁימָה שֶׁל הַבִּטּוּל בְּדַעְתּוֹ, שֶׁיֵּדַע בְּדַעְתּוֹ כִּי ה' הוּא הָאֱלֹקִים בִּבְחִינַת אַתָּה הָרְאֵתָ לָדַעַת כִּי ה' הוּא הָאֱלֹקִים, עַיֵּן שָׁם הֵיטֵב, כִּי מִתְּחִלָּה בִּשְׁעַת הַבִּטּוּל אֶל הָאֵין סוֹף לֹא יָדַע כְּלָל אֲפִלּוּ הוּא עַצְמוֹ לֹא יָדַע וְכוּ', עַיֵּן שָׁם. וְזֹאת הַהֶאָרָה שֶׁמַּמְשִׁיכִין וּמְאִירִין מִבְּחִינַת הַבִּטּוּל אֶל הָאֵין סוֹף, אֶל הַיֵּשׁוּת, הוּא בִּבְחִינַת אֶל תִּקְרֵי \"מַה\" אֶלָּא \"מֵאָה\", שֶׁמַּמְשִׁיכִין מִמַּה לְמֵאָה, שֶׁזֶּה בְּחִינַת תְּלַת מֵאָה גַּרְבֵי דְּמִשְׁחָא, עַיֵּן שָׁם כָּל זֶה הֵיטֵב הֵיטֵב:",
    " וְזֶה בְּחִינַת כְּתֻבָּה מָנֶה וּמָאתַיִם, כִּי הַהוֹלָדָה הִיא בִּבְחִינַת אַל תִּקְרֵי מַה אֶלָּא מֵאָה שֶׁנִּמְשֶׁכֶת מֵאַיִן לְיֵשׁוּת מִתְּחִלַּת קְדִימַת רֵאשִׁית הַמַּחֲשָׁבָה עַד לְמַטָּה בַּמַּלְכוּת שֶׁשָּׁם כָּל הַיֵּשׁוּת, וְשָׁם נַעֲשֶׂה מִמַּה מֵאָה יֵשׁ מֵאַיִן, וְעַל-כֵּן בִּשְׁבִיל זֶה נוֹתֵן לָהּ הַהַשְׁפָּעָה שֶׁל הַכְּתֻבָּה מֵאָה זְקוּקִים כֶּסֶף צָרוּף, אַךְ בִּבְתוּלָה יֵשׁ שְׁתֵּי בְּחִינוֹת הוֹלָדוֹת, כִּי אֵין אִשָּׁה מִתְעַבֶּרֶת מִבִּיאָה רִאשׁוֹנָה וּבֶאֱמֶת גַּם הַבִּיאָה רִאשׁוֹנָה הִוא בְּחִינַת הוֹלָדָה דְּשָׁבִיק בָּהּ הַאי רוּחָא שֶׁהוּא בְּחִינַת עֲשִׂיַּת הַכְּלִי שֶׁמִּשָּׁם מְקַבְּלִין כָּל הַהוֹלָדוֹת אַחַר כָּךְ בִּבְחִינַת בִּנְיָמִין הַצַּדִּיק. נִמְצָא, שֶׁיֵּשׁ בָּהּ שְׁתֵּי בְּחִינַת הוֹלָדוֹת, עַל-כֵּן כְּתֻבָּתָהּ מָאתַיִם שְׁתֵּי פְּעָמִים מֵאָה, שְׁתֵּי בְּחִינוֹת הַשְׁפָּעוֹת שֶׁל הוֹלָדָה, שֶׁהֵם בִּבְחִינַת אַל תִּקְרֵי מַה אֶלָּא מֵאָה כַּנַּ\"ל:",
    " וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁצָּרִיךְ לִתֵּן לָהּ כְּתֻבָּה כְּדֵי שֶׁלֹּא תְּהֵא קַלָּה בְּעֵינָיו לְהוֹצִיאָהּ, כִּי זִוּוּג דִּקְדֻשָּׁה שֶׁל יִשְׂרָאֵל הוּא גָּבֹהַּ מְאֹד מְאֹד וְצָרִיךְ שֶׁיִּהְיֶה בַּבְּחִינָה הַנַּ\"ל, בִּבְחִינַת אַתָּה הָרְאֵתָ לָדַעַת כִּי ה' הוּא הָאֱלֹקִים, כִּי מִתְּחִלָּה צָרִיךְ לַעֲלוֹת לְמַעְלָה לְמַעְלָה בִּבְחִינַת בִּטּוּל אֶל הָאֵין סוֹף, וְשָׁם מִתְחַבְּרִין שְׁנֵיהֶם אִישׁ וְאִשָּׁה בְּתַכְלִית הַיִּחוּד, כִּי שָׁם כֻּלּוֹ טוֹב כֻּלּוֹ אֶחָד כַּנַּ\"ל, אַךְ אִי אֶפְשָׁר לִשָּׁאֵר כָּךְ, כִּי אֲזַי יִתְבַּטֵּל בַּמְצִיאוּת וְלֹא יִהְיֶה הַהוֹלָדָה שֶׁל הַבָּנִים, כִּי שָׁם אָב וּבֵן כַּחֲדָא וְעִקַּר הַכַּוָּנָה בִּשְׁבִיל הוֹלָדָה שֶׁהִיא קִיּוּם הָעוֹלָם, עַל-כֵּן צָרִיךְ שֶׁיִּהְיֶה בִּבְחִינַת וְהַחַיּוֹת רָצוֹא וָשׁוֹב שֶׁאַחַר כָּךְ חוֹזֵר מֵאַיִן לְיֵשׁ, וַאֲזַי נִמְשֶׁכֶת הַהוֹלָדָה בִּבְחִינַת הַיֵּשׁוּת. וְעִקַּר שְׁלֵמוּת הַקְּדֻשָּׁה הוּא שֶׁגַּם אַחַר כָּךְ כְּשֶׁחוֹזֵר אֶל הַיֵּשׁוּת וַאֲזַי נִפְסָק הַחִבּוּר, אַף-עַל-פִּי-כֵן לֹא יִהְיֶה פֵּרוּד גָּמוּר, חַס וְשָׁלוֹם, רַק שֶׁגַּם אַחַר כָּךְ יָאִיר מֵהָרְשִׁימוּ שֶׁל הַבִּטּוּל, שֶׁהוּא תַּכְלִית הַיִּחוּד לָדַעַת כִּי ה' הוּא הָאֱלֹקִים, שֶׁגַּם אַחַר כָּךְ בִּבְחִינַת הַיֵּשׁוּת יִהְיֶה גַּם כֵּן כֻּלּוֹ אֶחָד כַּנַּ\"ל. וְזֶהוּ שְׁלֵמוּת הַקְּדֻשָּׁה, כִּי זֶהוּ הַחִלּוּק שֶׁבֵּין הַקְּדֻשָּׁה וּבֵין הַסִּטְרָא אָחֳרָא, כִּי בִּתְחִלַּת שָׁרְשָׁם גַּם הַסִּטְרָא אָחֳרָא וְעֹמֶק הַקְּלִפָּה יֵשׁ לָהֶם אֵיזֶה שֹׁרֶשׁ בְּדַקּוּת וּבְהֶעְלֵם גָּדוֹל בְּתוֹךְ הַקְּדֻשָּׁה, רַק שֶׁהַקְּדֻשָּׁה גַּם לְמַטָּה בְּסוֹף גְּבוּל הַקְּדֻשָּׁה הוּא כֻּלּוֹ חַד כְּמוֹ בַּתְּחִלָּה וְאֵין פֵּרוּד, חַס וְשָׁלוֹם, אֲבָל הַסִּטְרָא אָחֳרָא לְמַטָּה מִתְפָּרֶדֶת וְנִכְרֶתֶת מִן הַקְּדֻשָּׁה. וְזֶה בְּחִינַת שָׁארֵי בְּחִבּוּרָא וְסַיֵּם בְּפֵרוּדָא, שֶׁתְּחִלַּת הַתְחָלָתָם מִמְּקוֹם הַחִבּוּר וְהָאַחְדוּת, כִּי בְּוַדַּאי יֵשׁ לָהֶם שֹׁרֶשׁ דַּק שָׁם, אַךְ לְמַטָּה מִתְפָּרְדִין כַּנַּ\"ל, וְזֶה בְּחִינַת מַה שֶּׁכָּתַב רַבֵּנוּ נֵרוֹ יָאִיר בַּמַּאֲמָר \"אָמַר רַבִּי עֲקִיבָא\" (סִימָן נא), שֶׁעַל-יְדֵי הַשְׁגָּחָתוֹ עָלֵינוּ, עַל-יְדֵי-זֶה אַחַר הַיֵּשׁוּת כֻּלּוֹ חַד אָב וּבֵן כַּחֲדָא כְּמוֹ קֹדֶם הַבְּרִיאָה. וְזֶה בְּחִינַת קְדֻשַּׁת יִשְׂרָאֵל שֶׁעֲלֵיהֶם הַשְׁגָּחָתוֹ יִתְבָּרַךְ בִּשְׁלֵמוּת, אֲבָל הֵם, שֶׁהֵם בִּבְחִינַת יִלְדֵי שָׁקֶר וְהַשְׁגָּחָתָם מֵאֲחוֹרֵי כַּתְפָא, עַל-כֵּן הֵם בִּבְחִינַת פֵּרוּד, שֶׁאֵינָם מְחֻבָּרִים וּמְקֻשָּׁרִין אַחַר הַיֵּשׁוּת כְּמוֹ קֹדֶם הַיֵּשׁוּת, וְעַל-כֵּן קְדֻשַּׁת הַזִּוּוּג וְהַהוֹלָדָה שֶׁל יִשְׂרָאֵל צָרִיךְ שֶׁיִּהְיֶה בִּבְחִינַת הַקְּדֻשָּׁה הַנַּ\"ל, שֶׁגַּם אַחַר שֶׁנִּתְרַחֵק הַיֵּשׁוּת יִהְיוּ גַּם כֵּן מְחֻבָּרִין כְּמוֹ בַּתְּחִלָּה כַּנַּ\"ל. וְזֶה בְּחִינַת הַכְּתֻבָּה שֶׁצָּרִיךְ לִתֵּן לָהּ כְּדֵי שֶׁלֹּא תִּהְיֶה קַלָּה בְּעֵינָיו לְהוֹצִיאָהּ, כְּדֵי שֶׁתִּהְיֶה תָּמִיד מְקֻשֶּׁרֶת בּוֹ עַל-יְדֵי בְּחִינַת הַהַשְׁפָּעָה, שֶׁהִיא בְּחִינַת הַשְׁגָּחָה שֶׁל הַכְּתֻבָּה שֶׁיּוֹנֶקֶת וּמְקַבֶּלֶת מִמֶּנּוּ בְּחִינַת הַהַשְׁפָּעָה שֶׁל הַכְּתֻבָּה תָּמִיד כָּל זְמַן שֶׁהִיא עִמּוֹ, כְּדֵי שֶׁעַל-יְדֵי-זֶה תִּהְיֶה מְקֻשֶּׁרֶת עִמּוֹ וְלֹא תְּהֵא קַלָּה בְּעֵינָיו לְהוֹצִיאָהּ, כְּדֵי שֶׁלֹּא יִהְיֶה, חַס וְשָׁלוֹם, פֵּרוּד בֵּינֵיהֶם, רַק שֶׁגַּם אַחַר הַחִבּוּר יִהְיוּ מְקֻשָּׁרִין בִּבְחִינַת אַחְדוּת כְּמוֹ בַּתְּחִלָּה כַּנַּ\"ל. וְעַל-כֵּן אָסוּר לָדוּר עִמָּהּ בְּלֹא כְּתֻבָּה כְּדֵי שֶׁלֹּא יִהְיֶה, חַס וְשָׁלוֹם, בִּבְחִינַת שֶׁל הַסִּטְרָא אָחֳרָא, שֶׁהוּא בְּחִינַת שָׁארֵי בְּחִבּוּרָא וְסַיֵּם בְּפֵרוּדָא כַּנַּ\"ל, שֶׁאַחַר כָּךְ נִתְפָּרְדִין וְאֵין לָהֶם שׁוּם הִתְקַשְּׁרוּת. וְזֶה בְּחִינַת מַה שֶּׁנֶּאֱמַר בְּאַמְנוֹן, \"כִּי גְּדוֹלָה הַשִּנְאָה אֲשֶׁר שְׂנֵאָהּ מֵאַהֲבָה אֲשֶׁר אֲהֵבָהּ\" (שְׁמוּאֵל ב יג). כִּי שָׁם הָיָה זִוּוּג שֶׁל זְנוּת וְסִטְרָא אָחֳרָא, שֶׁתְּחִלָּתוֹ אַהֲבָה וְחִבּוּר וְסוֹפוֹ שִׂנְאָה וּפֵרוּד כַּנַּ\"ל, אֲבָל קְדֻשַּׁת הַזִּוּוּג צָרִיךְ שֶׁגַּם אַחַר כָּךְ יִהְיוּ מְקֻשָּׁרִין כְּמוֹ בַּתְּחִלָּה כַּנַּ\"ל:",
    " וְזֶה בְּחִינַת שֶׁנִּקְרֵאת כְּתֻבָּה, דְּהַיְנוּ שֶׁצָּרִיךְ לִתֵּן לָהּ בִּכְתָב, כִּי בְּחִינַת זוֹ הִיא בְּחִינַת כְּתָב, כִּי אִיתָא בְּדִבְרֵי רַבֵּנוּ זִכְרוֹנוֹ לִבְרָכָה בַּמַּאֲמָר \"קַרְטָלִיתָא\" (סִימָן יח) שֶׁהַכְּתָב הוּא בְּחִינַת הַתַּכְלִית, בְּחִינַת הִתְחַבְּרוּת שָׁחוֹר וְלָבָן, עַיֵּן שָׁם, וְהַתַּכְלִית הִוא בְּחִינַת עוֹלָם הַבָּא, בְּחִינַת כֻּלּוֹ טוֹב כֻּלּוֹ אֶחָד, הַיְנוּ כִּי בִּכְתָב רוֹאִין בְּחִינָה הַנַּ\"ל בְּפֵרוּשׁ, כִּי בִּשְׁעַת הַכְּתָב מִתְחַבֵּר הַמַּחֲשָׁבָה שֶׁבַּמֹּחַ עִם סוֹף הַמַּעֲשֶׂה שֶׁהֵם אוֹתִיּוֹת הַכְּתָב הַנִּכְתָּבִין בְּמַעֲשֵׂה הַיָּדַיִם בְּתַכְלִית הַחִבּוּר, וְאֵין שׁוּם פֵּרוּד בֵּינֵיהֶם, וְאַחַר כָּךְ כְּשֶׁנִּתְרַחֲקִין וְנִפְרָד הַכּוֹתֵב מִן הַדָּבָר הַנִּכְתָּב, אַף-עַל-פִּי-כֵן עֲדַיִן הֵם מְחֻבָּרִים כְּמוֹ בַּתְּחִלָּה, כִּי נִשְׁאָר הַמַּחֲשָׁבָה שֶׁבַּמֹּחַ בְּתוֹךְ אוֹתִיּוֹת הַכְּתָב, כִּי בְּתוֹךְ אוֹתִיּוֹת הַכְּתָב רוֹאִין וְיוֹדְעִין מֹחוֹ וְדַעְתּוֹ, כִּי הוּא מְבָאֵר דַּעְתּוֹ וְחָכְמָתוֹ בְּתוֹךְ הַכְּתָב, וְעַל-כֵּן הַכְּתָב הוּא בִּבְחִינַת תַּכְלִית, שֶׁהוּא בְּחִינַת כֻּלּוֹ חַד סוֹף הַמַּעֲשֶׂה וּתְחִלַּת הַמַּחֲשָׁבָה, כִּי בְּתוֹךְ הַכְּתָב נִשְׁאָרִין מְקֻשָּׁרִין לְעוֹלָם כַּנַּ\"ל, וּכְמוֹ שֶׁאָמַר רַבֵּנוּ, נֵרוֹ יָאִיר, שֶׁבְּתוֹךְ הַכְּתָב וְהַסֵּפֶר שֶׁל אָדָם רוֹאִין שָׁם פָּנָיו שֶׁל הַמְחַבֵּר, עַיֵּן שָׁם. נִמְצָא, שֶׁבְּתוֹךְ הַכְּתָב נִשְׁאָר פְּנֵי הַכּוֹתֵב, דְּהַיְנוּ חָכְמָתוֹ שֶׁמְבִינִין וְלוֹמְדִין מִתּוֹךְ הַכְּתָב, וְשָׁם הֵם מְקֻשָּׁרִין לְעוֹלָם כַּנַּ\"ל. וְזֶהוּ בְּחִינַת הֶאָרַת הַכְּתֻבָּה שֶׁנּוֹתֵן לָהּ בִּכְתָב, כִּי הֶאָרַת בְּחִינַת הַכְּתֻבָּה הוּא כְּדֵי שֶׁיִּהְיוּ מְקֻשָּׁרִין תָּמִיד כַּנַּ\"ל וְזֶה בְּחִינַת כְּתָב כַּנַּ\"ל:",
    " גַּם בְּהִלְכוֹת פְּרִיָּה וּרְבִיָּה הֲלָכָה א אוֹת ב מְבֹאָר הִלְכוֹת כְּתֻבּוֹת:"
  ],
  "Likutei Halakhot%2C Even HaEzer%2C Laws of a Bill of Divorce.": [
    "עִנְיַן גֵּט, עַל-פִּי הַתּוֹרָה \"וּבְיוֹם הַבִּכּוּרִים\" לְמַעַן יַאֲרִיךְ יָמִים עַל מַמְלַכְתּוֹ (סִימָן נו), עַיֵּן שָׁם הֵיטֵב:",
    " וְיוֹצֵא מִשָּׁם שֶׁצָּרִיךְ לְהַמְשִׁיךְ חַיִּים לְתוֹךְ בְּחִינַת הַמַּלְכוּת, וְזֶה נַעֲשֶׂה עַל-יְדֵי הַתּוֹרָה שֶׁהִיא שְׁמָא דְּקֻדְשָׁא בְּרִיךְ הוּא, שֶׁעַל-יְדֵי-זֶה קוֹרִין אֶת חֵי הַחַיִּים וּמַמְשִׁיךְ חִיּוּת לְתוֹךְ הַמַּלְכוּת, כִּי הַתּוֹרָה הִיא בְּחִינַת יָמִים וּמִדּוֹת, בְּחִינַת כֵּלִים שֶׁהוּא בְּחִינַת הַשֵּׁם שֶׁעַל יָדָהּ מַמְשִׁיכִין הַחִיּוּת בְּמִדָּה וּבְשִׁעוּר, עַיֵּן שָׁם, וַאֲזַי מַמְשִׁיכִין חִיּוּת לְהַמַּלְכוּת, וְהַחִיּוּת הוּא בְּחִינַת דַּעַת, כִּי הַחָכְמָה תְּחַיֶּה, וְעַל-יְדֵי הַדַּעַת יוֹדְעִין שֶׁגַּם בְּתוֹךְ הַהַסְתָּרוֹת מְלֻבָּשׁ גַּם כֵּן הַשֵּׁם יִתְבָּרַךְ, דְּהַיְנוּ תּוֹרָה וְעַל-יְדֵי-זֶה בְּעַצְמָהּ נֶחֱזֶרֶת הַהַסְתָּרָה וְנַעֲשֶׂה מִמֶּנָּה דַּעַת, הַיְנוּ תּוֹרָה, וְעַל-יְדֵי כֵן כָּל הָרְשָׁעִים חוֹזְרִים בִּתְשׁוּבָה, עַיֵּן שָׁם הֵיטֵב:",
    " וְזֶה בְּחִינַת גֵּט, שֶׁהוּא בְּחִינַת שֶׁמְּגַלִּין הַתּוֹרָה הַמְלֻבֶּשֶׁת בְּתוֹךְ בְּחִינַת הַסְתָּרַת פָּנִים, כִּי הָאִשָּׁה הִיא בְּחִינַת מַלְכוּת וְכָל חִיּוּתָהּ עַל-יְדֵי בַּעְלָהּ שֶׁמַּמְשִׁיךְ לָהּ חִיּוּת הַיְנוּ דַּעַת, וְעַל-כֵּן הַבָּא עַל אֵשֶׁת אִישׁ בְּמִיתָה, כִּי כְּשֶׁנִּפְרֶדֶת מִבַּעְלָהּ וְתַחַת אִישָׁהּ תִּקַּח זָרִים אֲזַי נִפְרֶדֶת מִמְּקוֹר חִיּוּתָהּ, וַאֲזַי סִטְרָא דְּמוֹתָא שַׁלִּיט, כִּי הִיא מְקֻשֶּׁרֶת בְּבַעְלָהּ וְכָל חִיּוּתָהּ מִמֶּנּוּ, שֶׁהוּא מַמְשִׁיךְ לָהּ חִיּוּת כַּנַּ\"ל. וְעַל-כֵּן כְּשֶׁנַּעֲשֶׂה שִׂנְאָה בֵּין אִישׁ וְאִשָּׁה, שֶׁהוּא בְּחִינַת הַסְתָּרַת פָּנִים, אִי אֶפְשָׁר לָהּ לִפָּרֵד מִמֶּנּוּ בִּוְלֹא כְלוּם, כִּי יִתְגַּבֵּר סִטְרָא דְּמוֹתָא, חַס וְשָׁלוֹם, עַל-יְדֵי בְּחִינַת הַהַסְתָּרָה, כִּי הַהַסְתָּרָה הוּא הִפּוּךְ הַחִיּוּת כַּנַּ\"ל, בְּחִינַת תַּסְתִּיר פָּנֶיךָ יִבָּהֵלוּן תּוֹסֵף רוּחָם יִגְוָעוּן וְכוּ', וְעַל-כֵּן צִוְּתָה הַתּוֹרָה שֶׁיִּכְתֹּב לָהּ סֵפֶר כְּרִיתוּת, 'סֵפֶר' דַּיְקָא בְּחִינַת תּוֹרָה, וּכְמוֹ שֶׁלָּמְדוּ רַבּוֹתֵינוּ זִכְרוֹנָם לִבְרָכָה מִפָּסוּק זֶה, \"וְכָתַב לָהּ סֵפֶר כְּרִיתֻת\", שֶׁדִּינוֹ כְּסֵפֶר לְעִנְיַן כַּמָּה דְּבָרִים, הַיְנוּ שֶׁהַגֵּט, שֶׁהוּא סֵפֶר כְּרִיתוּת, הוּא בְּחִינַת תּוֹרָה הַמְלֻבֶּשֶׁת וְנֶעְלֶמֶת בְּתוֹךְ בְּחִינַת הַהַסְתָּרָה, וְעַל-יְדֵי שֶׁכּוֹתְבִין וְנוֹתְנִין לָהּ הַגֵּט מְגַלִּין הַחִיּוּת וְהַתּוֹרָה הַמְלֻבֶּשֶׁת בְּתוֹךְ הַהַסְתָּרָה, וְעַל-יְדֵי-זֶה נִמְשָׁךְ לָהּ חִיּוּת לְתוֹךְ בְּחִינַת הַהַסְתָּרָה, וַאֲזַי יְכוֹלָה לִפָּרֵד מִבַּעְלָהּ בְּהֶתֵּר וְלֹא תֵּרֵד נַפְשָׁהּ לִשְׁאוֹל, לִבְחִינַת סִטְרָא דְּמוֹתָא, חַס וְשָׁלוֹם, עַל-יְדֵי הַהַסְתָּרָה וְהַפֵּרוּד, כִּי כְּבָר הֵאִיר לָהּ חִיּוּת וָדַעַת לְתוֹךְ הַהַסְתָּרָה בְּעַצְמָהּ, וְעָשָׂה מִן הַהַסְתָּרָה וְהַפֵּרוּד בְּעַצְמוֹ תּוֹרָה, דְּהַיְנוּ גֵּט שֶׁהוּא בְּחִינַת תּוֹרָה הַמְלֻבֶּשֶׁת בְּתוֹךְ הַהַסְתָּרָה כַּנַּ\"ל, וְעַל-כֵּן כּוֹתְבִין בַּגֵּט כְּדַת מֹשֶׁה וְיִשְׂרָאֵל, הַיְנוּ בְּחִינַת תּוֹרָה כַּנַּ\"ל:",
    " וְעַל-כֵּן מְרַמֵּז לָהּ בַּגֵּט שֶׁהִיא נִפְרֶדֶת מִמֶּנּוּ וְאַף-עַל-פִּי-כֵן עֲדַיִן הִיא רְאוּיָה לְאִישׁ יִשְׂרָאֵל, וְכוֹתֵב לָהּ, וַהֲרֵי אַתְּ מֻתֶּרֶת לְכָל אָדָם וּשְׁאָר לְשׁוֹנוֹת כַּיּוֹצֵא בָּזֶה. וְזֶה עִקָּרוֹ שֶׁל גֵּט, הַיְנוּ שֶׁזֶּה עִקַּר הַגֵּט שֶׁכּוֹתֵב לָהּ אַף שֶׁהִיא בִּבְחִינַת הַסְתָּרָה וְנִפְרֶדֶת מִבַּעְלָהּ מִמְּקוֹר הַחַיִּים עִם כָּל זֶה בֶּאֱמֶת גַּם שָׁם בְּתוֹךְ הַהַסְתָּרָה בְּעַצְמָהּ מְלֻבֶּשֶׁת הַתּוֹרָה, כִּבְיָכוֹל, כַּנַּ\"ל. נִמְצָא, שֶׁעֲדַיִן הִיא קְשׁוּרָה בְּחֵי הַחַיִּים, וְעַל-כֵּן הִיא רַשָּׁאָה וְשַׁלְטָאָה לִנָּשֵׂא לְמִי שֶׁתִּרְצֶה מִיִּשְׂרָאֵל, כִּי הִיא קְשׁוּרָה עֲדַיִן בִּקְדֻשַּׁת יִשְׂרָאֵל וִיכוֹלָה לְהִנָּשֵׂא לְיִשְׂרָאֵל לְקַבֵּל עַל יָדוֹ חִיּוּת מֵחֵי הַחַיִּים, כִּי לֹא נִפְרְדָה וְנִכְרְתָה מִקְּדֻשַּׁת יִשְׂרָאֵל לְגַמְרֵי, חַס וְשָׁלוֹם, עַל-יְדֵי הַהַסְתָּרָה, כִּי גַּם בְּתוֹךְ הַהַסְתָּרָה בְּעַצְמָהּ מְלֻבֶּשֶׁת הַתּוֹרָה, שֶׁזֶּה בְּחִינַת הַגֵּט סֵפֶר כְּרִיתוּת כַּנַּ\"ל. וְזֶה בְּחִינַת וְכָתַב לָהּ סֵפֶר כְּרִיתֻת וְשִׁלְּחָהּ מִבֵּיתוֹ וְיָצְאָה וְהָיְתָה. וְלָמְדוּ רַבּוֹתֵינוּ זִכְרוֹנָם לִבְרָכָה, מֵקִישׁ הֲוָיָה לִיצִיאָה, הַיְנוּ שֶׁהֲוָיָה מַתְחִיל מִן הַיְצִיאָה בְּעַצְמָהּ, שֶׁתֵּכֶף וּמִיָּד כְּשֶׁמַּגִּיעָה לְתַכְלִית הַהַסְתָּרָה וְהַפֵּרוּד, דְּהַיְנוּ בִּשְׁעַת קַבָּלַת הַגֵּט, אֲזַי תֵּכֶף מַתְחִיל בְּחִינַת הַהֲוָיָה שֶׁיְּכוֹלָה לְהִתְהַוּוֹת וּלְהִתְקַשֵּׁר בִּקְדֻשַּׁת יִשְׂרָאֵל שֶׁהֵם דְּבֵקִים בֵּאלֹקִים חַיִּים. כִּי הַגֵּט בְּעַצְמוֹ מְגַלֶּה שֶׁגַּם בְּתוֹךְ הַהַסְתָּרָה מְלֻבָּשׁ תּוֹרָה כַּנַּ\"ל, שֶׁעַל-יְדֵי כֵן הִיא רַשָּׁאָה וְשַׁלְטָאָה בְּנַפְשָׁהּ לִמְהָךְ לְמִינְסְבָא לְכָל גְּבַר מִיִּשְׂרָאֵל. נִמְצָא, שֶׁבְּהַגֵּט בְּעַצְמוֹ מְקַשֵּׁר אוֹתָהּ בִּקְדֻשַּׁת יִשְׂרָאֵל כַּנַּ\"ל בְּחִינַת וְיָצְאָה וְהָיְתָה כַּנַּ\"ל, כִּי גַּם בְּתוֹךְ הַהַסְתָּרָה מְלֻבָּשׁ תּוֹרָה רַק שֶׁהִיא בְּהֶעְלֵם, וְתֵכֶף כְּשֶׁנִּתְגַּלֶּה זֹאת עַל-יְדֵי הַגֵּט כַּנַּ\"ל אֲזַי חוֹזֶרֶת הַהַסְתָּרָה לַדַּעַת. נִמְצָא, שֶׁגַּם בְּתוֹךְ תַּכְלִית הַהַסְתָּרָה עֲדַיִן הִיא מְקֻשֶּׁרֶת בַּחַיִּים עַל-יְדֵי שֶׁמְּגַלִּין הַהַסְתָּרָה וְעוֹשִׂין מִמֶּנָּה דַּעַת וְתוֹרָה שֶׁזֶּה בְּחִינַת גֵּט כַּנַּ\"ל:",
    " וְעַל-כֵּן עִקַּר הַגֵּט הוּא שְׁמוֹ וּשְׁמָהּ, כִּי כְּמוֹ שֶׁבִּבְחִינַת כְּלָלִיּוּת מַלְכוּת יִשְׂרָאֵל צָרִיךְ לְהַמְשִׁיךְ הַחִיּוּת עַל-יְדֵי הַתּוֹרָה שֶׁהִיא שְׁמָא דְּקֻדְשָׁא בְּרִיךְ הוּא, שֶׁעַל יָדָהּ נִמְשָׁךְ הַחִיּוּת מִשְּׁמוֹ לִשְׁמָהּ, כִּבְיָכוֹל, כִּי הַתּוֹרָה הִיא בְּחִינַת שְׁמוֹ וּשְׁמָהּ, הַיְנוּ שְׁמוֹ יִתְבָּרַךְ וְשֵׁם מַלְכוּת יִשְׂרָאֵל, כִּי שְׁמוֹ מְשֻׁתָּף בִּשְׁמֵנוּ, הַיְנוּ הַתּוֹרָה שֶׁהוּא שְׁמָא דְּקֻדְשָׁא בְּרִיךְ הוּא הוּא עַצְמוֹ בְּחִינַת שֵׁם הַמַּלְכוּת, כִּי עִקַּר הַשֵּׁם הוּא בְּחִינַת מַלְכוּת, כַּמּוּבָא כְּמוֹ שֶׁכָּתוּב, \"וַיַּעַשׂ דָּוִד שֵׁם\", וְכָל אֶחָד מִיִּשְׂרָאֵל יֵשׁ לוֹ אוֹת בַּתּוֹרָה, שֶׁהוּא בְּחִינַת שְׁמוֹ, כִּי שְׁמוֹת בְּנֵי יִשְׂרָאֵל, שֶׁהֵם כְּלָלִיּוּת הַמַּלְכוּת, נִרְשָׁמִים בַּתּוֹרָה בִּבְחִינַת וְאֵלֶּה שְׁמוֹת בְּנֵי יִשְׂרָאֵל הַנֶּאֱמַר בַּתּוֹרָה, כְּמוֹ כֵן בִּפְרָטִיּוּת כְּשֶׁצְּרִיכִין לְהַמְשִׁיךְ חִיּוּת לְתוֹךְ בְּחִינַת מַלְכוּת בִּפְרָטִיּוּת כְּדֵי לְגַלּוֹת הַהַסְתָּרָה כַּנַּ\"ל, שֶׁזֶּה בְּחִינַת גֵּט כַּנַּ\"ל, צְרִיכִין לְהַמְשִׁיךְ הַחִיּוּת מִשְּׁמוֹ לִשְׁמָהּ כַּנַּ\"ל:",
    " וְזֶה בְּחִינַת הַזְּמַן שֶׁכּוֹתְבִין בְּגֵט, וְכוֹתְבִין הַיּוֹם וְהַשָּׁבוּעַ וְהַחֹדֶשׁ וְהַשָּׁנָה, שֶׁזֶּה בְּחִינַת כָּל גְּבוּלֵי הַיָּמִים וְהַזְּמַנִּים כְּדֵי לְהַמְשִׁיךְ הַחִיּוּת בִּבְחִינַת יָמִים וּמִדּוֹת, בִּבְחִינַת וּמִדַּת יָמַי וְכוּ', כַּמְבֹאָר שָׁם, וְכָל זֶה כְּדֵי שֶׁיִּהְיֶה נִמְשָׁךְ חִיּוּת, שֶׁהִיא בְּחִינַת דַּעַת, כְּדֵי לְגַלּוֹת הַהַסְתָּרָה, שֶׁזֶּה בְּחִינַת הַגֵּט סֵפֶר כְּרִיתוּת כַּנַּ\"ל:",
    " וְזֶה בְּחִינַת וְאָנֹכִי הַסְתֵּר אַסְתִּיר פָּנַי וְעָנְתָה הַשִּׁירָה הַזֹּאת בָּכֶם לְעֵד, שֶׁגַּם בְּתוֹךְ הַהַסְתָּרָה שֶׁבְּתוֹךְ הַסְתָּרָה מְלֻבָּשׁ תּוֹרָה כַּנַּ\"ל. וְזֶה בְּעַצְמוֹ מֵעִיד שֶׁלֹּא תִּשָּׁכַח וְכוּ', כִּי עֲדַיִן קְשׁוּרִים בְּחֵי הַחַיִּים, כִּי גַּם שָׁם מְלֻבָּשׁ חִיּוּתוֹ יִתְבָּרַךְ כַּנַּ\"ל, וְזֶה בְּחִינַת הַגֵּט שֶׁהוּא לְעֵד וְלִרְאָיָה שֶׁהִיא יְכוֹלָה לִדָּבֵק בִּקְדֻשַּׁת יִשְׂרָאֵל כַּנַּ\"ל:",
    " וְעַל-כֵּן הַקְּטַנָּה יוֹצֵאת בְּמֵאוּן, כִּי הַקְּטַנָּה שֶׁאֵין בָּהּ דַּעַת אֵין מְקֻשֶּׁרֶת בְּבַעְלָהּ כְּלָל. כִּי עִקַּר הַהִתְקַשְּׁרוּת עַל-יְדֵי הַדַּעַת בִּבְחִינַת וְהָאָדָם יָדַע וְכוּ', וְעַל-כֵּן אֵינָהּ יְכוֹלָה לְהִתְקַשֵּׁר בְּבַעְלָהּ כִּי אִם עַל-יְדֵי אָבִיהָ בִּבְחִינַת אָב בְּחָכְמָה שֶׁעַל יָדוֹ נִקְשֶׁרֶת בְּבַעְלָהּ כַּנַּ\"ל, אֲבָל כְּשֶׁאֵין לָהּ אָב וְדַעַת עַצְמָהּ אֵין לָהּ, אֵין לָהּ הִתְקַשְּׁרוּת כְּלָל כַּנַּ\"ל. וְעַל-כֵּן יוֹצֵאת בְּמֵאוּן בְּלֹא גֵּט, כִּי אֵין מְלֻבָּשׁ בְּתוֹךְ הַהַסְתָּרָה דַּעַת כְּלָל, כִּי אֲפִלּוּ בְּהַהִתְקַשְּׁרוּת אֵין דַּעַת כַּנַּ\"ל:",
    " וְעַל-כֵּן הִיא נִפְרֶדֶת בְּמֵאוּן מִבַּעְלָהּ לְגַמְרֵי, וְהִיא מֻתֶּרֶת בִּקְרוֹבָיו וְהוּא מֻתָּר בִּקְרוֹבוֹתֶיהָ, כִּי נַעֲשָׂה בֵּינֵיהֶם פֵּרוּד לְגַמְרֵי, מֵאַחַר שֶׁהָיָה הַהִתְקַשְּׁרוּת בְּלֹא דַּעַת כַּנַּ\"ל. וְזֶה בְּחִינַת מַלְכוּת הָרְשָׁעָה, מַלְכוּת עֵשָׂו, שֶׁנֶּאֱמַר עָלֶיהָ, \"קָטֹן נְתַתִּיךְ בַּגּוֹיִם וְכוּ'\". שֶׁהִיא לְעוֹלָם בִּבְחִינַת קָטָן וּמַלְכוּתוֹ בְּלֹא דַּעַת וְחִיּוּת כַּמּוּבָא לְעֵיל, וְעַל-כֵּן הוּא בִּבְחִינַת שָׁארֵי בְּחִבּוּרָא וְסַיֵּם בְּפֵרוּדָא, כִּי אַחַר כָּךְ נִפְרְדוּ לְגַמְרֵי וְאֵין לוֹ שׁוּם הִתְחַבְּרוּת מֵאַחַר שֶׁהוּא בְּלֹא דַּעַת כַּנַּ\"ל, כִּי הַקְּטַנָּה עֲדַיִן יֵשׁ בָּהּ אֲחִיזָה שֶׁל הַסִּטְרָא אָחֳרָא שֶׁהִיא מַלְכוּת הָרְשָׁעָה כַּיָּדוּעַ:",
    " אֲבָל כְּשֶׁיּוֹצֵאת בְּגֵט נִשְׁאֶרֶת מְקֻשֶּׁרֶת בְּבַעְלָהּ לְעוֹלָם, וְעַל-כֵּן הִיא אֲסוּרָה בִּקְרוֹבָיו וְכוּ', כִּי הַגֵּט הוּא בְּחִינַת דַּעַת הַמְלֻבָּשׁ בְּתוֹךְ הַהַסְתָּרָה, וְעַל-כֵּן אַף-עַל-פִּי שֶׁנִּפְרֶדֶת וְנִסְתֶּרֶת מִמֶּנּוּ, אַף-עַל-פִּי-כֵן עֲדַיִן הִיא קְשׁוּרָה בּוֹ קְצָת עַל-יְדֵי הַדַּעַת הַמְלֻבָּשׁ בְּתוֹךְ הַהַסְתָּרָה בְּעַצְמָהּ, שֶׁהוּא בְּחִינַת הַגֵּט, וְהַדַּעַת הוּא הִתְקַשְּׁרוּת, וְעַל-כֵּן הִיא אֲסוּרָה בִּקְרוֹבָיו וְכוּ', כִּי עֲדַיִן יֵשׁ לָהֶם בְּחִינַת הִתְקַשְּׁרוּת בְּהֶעְלֵם גָּדוֹל לְעוֹלָם:",
    " גַּם בְּהִלְכוֹת פְּרִיָּה וּרְבִיָּה הֲלָכָה א אוֹת ב מְבֹאָר הִלְכוֹת גִּטִּין:"
  ],
  "Likutei Halakhot%2C Even HaEzer%2C Laws of Levirate Marriage.": [
    " עִנְיַן יִבּוּם לְהָקִים שֵׁם הַמֵּת עַל נַחֲלָתוֹ, כְּמוֹ שֶׁכָּתוּב, \"כִּי יֵשְׁבוּ אַחִים יַחְדָּו וְכוּ', וְהָיָה הַבְּכוֹר\", הַיְנוּ גְּדוֹל הָאַחִין וְכוּ', כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה, יָקוּם עַל שֵׁם אָחִיו לְנַחֲלָה וְלֹא יִמָּחֶה שְׁמוֹ מִיִּשְׂרָאֵל. וּמוּבָן מִזֶּה שֶׁהֲקָמַת שֵׁם הַמֵּת עַל-יְדֵי הַיִּבּוּם תָּלוּי בַּמֶּה שֶׁאָחִיו לוֹקֵחַ נַחֲלַת הַמֵּת עִם אִשְׁתּוֹ שֶׁמְּיַבֵּם, כְּמוֹ שֶׁכָּתוּב, \"לְהָקִים שֵׁם הַמֵּת עַל נַחֲלָתוֹ\" דַּיְקָא, וּכְמוֹ שֶׁמְּבֹאָר שָׁם בְּרוּת בִּשְׁאָר הַפְּסוּקִים הַסְּמוּכִים שֶׁהֲקָמַת שֵׁם הַמֵּת תָּלוּי בַּמֶּה שֶׁלּוֹקְחִין נַחֲלָתוֹ, עַיֵּן שָׁם, כִּי גַּם שָׁם בְּרוּת מְרֻמָּז עִנְיַן יִבּוּם, כַּמּוּבָא:"
  ],
  "Likutei Halakhot%2C Even HaEzer%2C Laws of Adulterer.": [
    "עִנְיַן פָּרָשַׁת סוֹטָה, שֶׁהַמִּצְוָה לִכְתֹּב הַפָּרָשָׁה וּלְמָחֲקָהּ אֶל הַמַּיִם, וְעַל-יְדֵי-זֶה נִבְדֶּקֶת הַסּוֹטָה:",
    " עַל-פִּי הַתּוֹרָה הַנַּ\"ל (בְּהִלְכוֹת גִּטִּין הֲלָכָה א) \"וּבְיוֹם הַבִּכּוּרִים\" (בְּסִימָן נו). וְהַכְּלָל, שֶׁעַל-יְדֵי הַתּוֹרָה, שֶׁהִיא שְׁמָא דְּקֻדְשָׁא בְּרִיךְ הוּא, קוֹרִין אֶת חֵי הַחַיִּים וּמַמְשִׁיכִין חִיּוּת, דְּהַיְנוּ דַּעַת שֶׁעַל-יְדֵי-זֶה יוֹדְעִין שֶׁאֲפִלּוּ בְּתוֹךְ הַהַסְתָּרוֹת מְלֻבָּשׁ הַשֵּׁם יִתְבָּרַךְ, וַאֲזַי נִתְהַפְּכִין הַסְתָּרוֹת לְדַעַת וְתוֹרָה, וַאֲזַי אוֹרָיְתָא מַכְרֶזֶת קָמַיְהוּ וְכוּ', וּכְנֶגֶד מַלְכוּת דִּקְדֻשָּׁה יֵשׁ מַלְכוּת הָרְשָׁעָה שֶׁהִיא מַלְכוּת עֲמָלֵק, אַךְ יֵשׁ כֹּחַ בְּמַלְכוּת דִּקְדֻשָּׁה לְהוֹצִיא מִמַּלְכוּת הָרְשָׁעָה כָּל הַנִּיצוֹצוֹת דִּקְדֻשָּׁה שֶׁבָּלְעָה וְעוֹשֶׂה מֵהֶם דַּעַת וְתוֹרָה וְכוּ', עַיֵּן שָׁם הֵיטֵב:",
    " וְהִנֵּה הַהַסְתָּרוֹת זֶהוּ בְּעַצְמוֹ כֹּחַ מַלְכוּת הָרְשָׁעָה, כִּי כְּשֶׁהַמַּלְכוּת דִּקְדֻשָּׁה בִּבְחִינַת הַסְתָּרוֹת אֲזַי חַס וְשָׁלוֹם יֵשׁ כֹּחַ לְמַלְכוּת הָרְשָׁעָה, אַךְ עַל-יְדֵי הַתּוֹרָה שֶׁהִיא, שְׁמָא דְּקֻדְשָׁא בְּרִיךְ הוּא, מְגַלִּין הַהַסְתָּרָה וְעוֹשִׂין מִמֶּנָּה תּוֹרָה, וְזֶהוּ בְּעַצְמוֹ הַכְנָעַת מַלְכוּת הָרְשָׁעָה, מַלְכוּת עֲמָלֵק כַּנַּ\"ל:",
    " וְזֶה נַעֲשֶׂה עַל-יְדֵי הַתּוֹרָה שֶׁהִיא שְׁמָא דְּקֻדְשָׁא בְּרִיךְ הוּא כַּנַּ\"ל, כִּי אֶת זֶה לְעֻמַּת זֶה, כִּי מַלְכוּת הָרְשָׁעָה, שֶׁהִיא כְּנֶגֶד מַלְכוּת דִּקְדֻשָּׁה, הִיא בִּבְחִינַת מְחִיַּת שֵׁם, בִּבְחִינַת תִּמְחֶה אֶת זֵכֶר עֲמָלֵק, וִינִיקָתָהּ מִבְּחִינַת מְחִיקַת הַשֵּׁם חַס וְשָׁלוֹם, כִּי כְּשֶׁהַשֵּׁם שָׁלֵם אֲזַי הִיא נִכְנַעַת כַּנַּ\"ל, אַךְ כֹּחָהּ חַס וְשָׁלוֹם, הוּא רַק כְּשֶׁאֵין הַשֵּׁם שָׁלֵם בִּבְחִינַת כִּי יָד עַל כֵּס יָהּ שֶׁאֵין שְׁמוֹ שָׁלֵם עַד שֶׁיִּמָּחֶה זִכְרוֹ. נִמְצָא, שֶׁיְּנִיקָתָהּ כְּשֶׁאֵין הַשֵּׁם שָׁלֵם חַס וְשָׁלוֹם, הַיְנוּ בְּחִינַת מְחִיקַת הַשֵּׁם, שֶׁזֶּה בְּחִינַת הַהַסְתָּרוֹת, שֶׁהֵם בְּחִינַת מְחִיקַת הַתּוֹרָה שֶׁהוּא הַשֵּׁם, כִּי הַהַסְתָּרָה הִוא בְּחִינַת נַעֲשֶׂה לוֹ כְּהֶתֵּר שֶׁנִּתְהַפֵּךְ וְנַעֲשֶׂה מֵאִסּוּר הֶתֵּר, וְלִפְעָמִים גַּם זֶה אֵין יוֹדְעִין, דְּהַיְנוּ בְּחִינַת הַסְתָּרָה שֶׁבְּתוֹךְ הַסְתָּרָה, שֶׁהוּא בִּבְחִינַת מְחִיקַת הַתּוֹרָה חַס וְשָׁלוֹם, שֶׁאֵין יוֹדְעִין כְּלָל מִן הַתּוֹרָה עַל-יְדֵי הַהַסְתָּרוֹת, כְּמוֹ דָּבָר הַנִּמְחָק שֶׁאֵין יוֹדְעִין מֶה הָיָה כָּתוּב בּוֹ:",
    " וְזֶה בְּחִינַת מְחִיקַת פָּרָשַׁת סוֹטָה שֶׁהִוא פָּרָשָׁה שֶׁל הַתּוֹרָה, כִּי הַבַּעַל מְחֻיָּב לְקַנֵּא לָהּ, דְּהַיְנוּ לְהוֹכִיחָהּ וּלְהַזְהִירָהּ שֶׁזֶּה בְּחִינַת תּוֹכָחָה שֶׁמֻטָּל עַל כָּל אֶחָד שֶׁיֵּשׁ לוֹ בְּחִינַת מַלְכוּת כַּמּוּבָא שָׁם. וּכְשֶׁמּוֹכִיחָהּ וְאֵינָהּ שׁוֹמַעַת לוֹ וְנִסְתְּרָה וְכוּ', וְאָז הִיא בְּחִינַת הַסְתָּרָה, בְּחִינַת הִתְגַּבְּרוּת מַלְכוּת עֲמָלֵק עַל-יְדֵי חֵטְא הַסּוֹטָה שֶׁהוּא פְּגַם הַבְּרִית, כַּמּוּבָא, שֶׁהוּא מִתְגַּבֵּר עַל-יְדֵי אוֹתוֹ הַפְּגָם, כִּי כְּשֶׁהוּא מוֹכִיחָהּ וּמַזְהִירָהּ, דְּהַיְנוּ שֶׁמְּקַנֵּא לָהּ, אַל תִּסָּתְרִי. וְהִיא אֵינָהּ שׁוֹמַעַת לוֹ וְנִסְתְּרָה, הוּא בִּבְחִינַת עָבַר וְשָׁנָה וְכוּ', כִּי כְּשֶׁמְּקַנֵּא לָהּ מִסְּתָמָא רָאָה בָּהּ דָּבָר שֶׁאֵינוֹ הָגוּן שֶׁעַל-יְדֵי-זֶה קִנֵּא לָהּ וְהוֹכִיחָהּ וְהִיא לֹא שָׁמְעָה וְשָׁבָה לְאִוַּלְתָּהּ וְנִסְתְּרָה עוֹד, וְזֶה בְּחִינַת עָבַר וְשָׁנָה נַעֲשֶׂה לוֹ כְּהֶתֵּר, שֶׁהוּא בִּבְחִינַת הַהַסְתָּרָה, כְּמוֹ שֶׁמּוּבָא שָׁם. וְזֶה \"וְנִסְתְּרָה\", 'וְנִסְתְּרָה' דַּיְקָא בְּחִינַת הַסְתָּרָה הַנַּ\"ל שֶׁהַמַּלְכוּת בְּהַסְתָּרָה עַל-יְדֵי-זֶה , וַאֲזַי כְּשֶׁיֵּשׁ הַסְתָּרָה חַס וְשָׁלוֹם, אֲזַי הָאֱמֶת בְּהֶסְתֵּר וְהֶעְלֵם, כִּי זֶה עִקַּר הַהַסְתָּרָה בְּחִינַת וְהִסְתַּרְתִּי פָנַי, וְהַפָּנִים הוּא הָאֱמֶת, כְּמוֹ שֶׁכָּתַב רַבֵּנוּ נֵרוֹ יָאִיר כַּמָּה פְּעָמִים, כִּי הַהַסְתָּרָה הוּא שֶׁנִּתְהַפְּכָה הַתּוֹרָה וְנִסְתְּרָה עַד שֶׁנַּעֲשֶׂה מֵאִסּוּר הֶתֵּר חַס וְשָׁלוֹם, וְזֶהוּ הַסְתָּרַת הָאֱמֶת, כִּי הַתּוֹרָה הִיא בְּחִינַת תּוֹרַת אֱמֶת וּבָאָה בִּבְחִינַת הַהַסְתָּרָה עַד שֶׁנַּעֲשֶׂה מֵאִסּוּר הֶתֵּר, שֶׁזֶּהוּ בְּחִינַת שֶׁקֶר, וּצְרִיכִין לְגַלּוֹת הַהַסְתָּרָה, דְּהַיְנוּ עַל-יְדֵי מַה שֶּׁיּוֹדְעִין שֶׁאֲפִלּוּ בְּתוֹךְ הַהַסְתָּרָה מְלֻבָּשׁ שָׁם הַשֵּׁם יִתְבָּרַךְ כַּנַּ\"ל, וַאֲזַי נִתְגַּלֶּה הַהַסְתָּרָה וְנִתְגַּלֶּה הָאֱמֶת, וּכְשֶׁנִּתְגַּלֶּה הָאֱמֶת אֲזַי אוֹרָיְתָא מַכְרֶזֶת קָמַיְהוּ, \"עַד מָתַי פְּתָיִים תְּאֵהֲבוּ פֶתִי\" וְכוּ', וַאֲזַי יֵשׁ דִּין וּמִשְׁפָּט בָּעוֹלָם, כִּי עַכְשָׁו הָאֱמֶת בְּהֶסְתֵּר, וְעַל-כֵּן הָרְשָׁעִים מַצְלִיחִין וְצַדִּיקִים יֵשׁ לָהֶם יִסּוּרִין, אֲבָל לֶעָתִיד שֶׁיִּתְגַּלֶּה הָאֱמֶת אָז, וְשַׁבְתֶּם וּרְאִיתֶם בֵּין צַדִּיק לְרָשָׁע, וְאָז יִהְיֶה מַפֶּלֶת הָרְשָׁעִים עַל-יְדֵי שֶׁיִּתְגַּלֶּה הָאֱמֶת אָז, כִּי כְּשֶׁנִּתְגַּלֶּה הָאֱמֶת אֲזַי מִתְנַהֵג הָעוֹלָם בֶּאֱמֶת שֶׁרְשָׁעִים יִהְיֶה לָהֶם מַפָּלָה וְצַדִּיקִים יִשְׂמְחוּ בְּטוּב ה', וּכְמוֹ שֶׁכָּתַב רַבֵּנוּ זִכְרוֹנוֹ לִבְרָכָה (סִימָן סו) שֶׁמַּפֶּלֶת הָרְשָׁעִים עַל-יְדֵי הִתְגַּלּוּת הָאֱמֶת. נִמְצָא, כְּשֶׁנִּתְגַּלֶּה הַהַסְתָּרָה וְנַעֲשֶׂה מִמֶּנָּה תּוֹרָה וְנִתְגַּלֶּה הָאֱמֶת אֲזַי אוֹרָיְתָא מַכְרֶזֶת קָמַיְהוּ, וַאֲזַי נַעֲשֶׂה קֵץ וָסוֹף, אוֹ שֶׁחוֹזְרִים בִּתְשׁוּבָה עַל-יְדֵי שֶׁשּׁוֹמְעִים כְּרוּז וְהַזְהָרַת הַתּוֹרָה שֶׁמַּכְרֶזֶת קָמַיְהוּ כַּנַּ\"ל, אוֹ אִם עַד אֵלֶּה לֹא יִשְׁמְעוּ אֲזַי הַתּוֹרָה נוֹקֶמֶת בָּהֶם מֵאַחַר שֶׁהִזְהִירָה אוֹתָם וְלֹא שָׁמְעוּ בִּבְחִינַת אֵין עוֹנְשִׁין אֶלָּא אִם כֵּן מַזְהִירִין, וְעַל-כֵּן עַד עַכְשָׁו שֶׁהָיָה בְּחִינַת הַסְתָּרָה וְלֹא שָׁמְעוּ כְּרוּז וְהַזְהָרַת הַתּוֹרָה לֹא הָיָה עֹנֶשׁ וּנְקָמָה תֵּכֶף, אֲבָל עַכְשָׁו שֶׁנִּתְגַּלֶּה הַהַסְתָּרָה וְהַתּוֹרָה מַכְרֶזֶת וְצוֹעֶקֶת לִפְנֵיהֶם וּמַזְהֶרֶת אוֹתָם, עַל-כֵּן כְּשֶׁאֵינָם שׁוֹמְעִים נוֹקֶמֶת בָּהֶם, כִּי עַכְשָׁו נִתְגַּלֶּה הָאֱמֶת, שֶׁעַל-יְדֵי-זֶה נַעֲשֶׂה נְקָמָה בָּרְשָׁעִים תֵּכֶף כַּנַּ\"ל:",
    " כִּי אוֹתִיּוֹת הַתּוֹרָה הֵם פּוֹעֲלִים וְעוֹשִׂים כָּל הַפְּעֻלּוֹת שֶׁבָּעוֹלָם, וּמִטִּבְעָהּ לָתֵת חַיִּים לַמְקַיְּמָהּ וְכֵן לְהֵפֶךְ, רַק כְּשֶׁהִיא בִּבְחִינַת הַסְתָּרָה אֲזַי נִסְתָּר הָאֱמֶת וְנִתְהַפְּכִין אוֹתִיּוֹת הַתּוֹרָה חַס וְשָׁלוֹם, וְעַל-כֵּן אֵין נַעֲשֶׂה בָּהֶן מִשְׁפָּט וּנְקָמָה מִיָּד כַּנַּ\"ל. וְעַל-כֵּן בְּסוֹטָה שֶׁנַּעֲשֶׂה בְּחִינַת הַסְתָּרָה כַּנַּ\"ל וְנִסְתָּר הָאֱמֶת שֶׁאֵין יוֹדְעִין שֶׁאִם נִטְמְאָה, עַל-כֵּן צְרִיכִין לְגַלּוֹת הַהַסְתָּרָה, וְזֶה עַל-יְדֵי שֶׁיּוֹדְעִין שֶׁגַּם בְּתוֹךְ הַהַסְתָּרָה מְלֻבָּשׁ הַשֵּׁם יִתְבָּרַךְ, דְּהַיְנוּ תּוֹרָה, עַל-כֵּן כּוֹתְבִין הַפָּרָשָׁה וּמוֹחֲקִין אוֹתָהּ אֶל הַמַּיִם, שֶׁזֶּה בְּחִינַת מְחִיקַת הַשֵּׁם חַס וְשָׁלוֹם, הַיְנוּ בְּחִינַת הַסְתָּרָה, הַיְנוּ שֶׁמַּרְאִין לָהּ הַפְּגָם שֶׁפָּגְמָה בְּחִינַת הַסְתָּרָה שֶׁגָּרְמָה, כִּי עַל-יְדֵי הָעֲבֵרוֹת שֶׁעַל יָדָם נַעֲשֶׂה אֶצְלוֹ מֵאִסּוּר הֶתֵּר הִיא כְּאִלּוּ מוֹחֵק אוֹתִיּוֹת הַתּוֹרָה, דְּהַיְנוּ אוֹתָן הָאוֹתִיּוֹת שֶׁל אוֹתוֹ הַלָּאו וְאוֹתָהּ הַפָּרָשָׁה הַמְדַבֶּרֶת מִזֶּה הַחֵטְא, וְעַל-יְדֵי שֶׁעוֹבֵר עֲלֵיהֶם הֲרֵי הוּא כְּאִלּוּ מוֹחֵק אוֹתָהּ הַפָּרָשָׁה, שֶׁזֶּה בְּחִינַת הַהַסְתָּרָה, בְּחִינַת נַעֲשֶׂה לוֹ כְּהֶתֵּר וְכוּ' כַּנַּ\"ל. וְעַל-כֵּן כָּאן בְּסוֹטָה עוֹשִׂין זֹאת בְּפֹעַל שֶׁמּוֹחֲקִין הַפָּרָשָׁה שֶׁלָּהּ, שֶׁזֶּהוּ בְּחִינַת הַהַסְתָּרָה שֶׁמִּשָּׁם כֹּחַ מַלְכוּת הָרְשָׁעָה כַּנַּ\"ל, אַךְ עַל-יְדֵי-זֶה בְּעַצְמוֹ שֶׁלּוֹקְחִין אוֹתִיּוֹת הַתּוֹרָה וּמוֹחֲקִין אוֹתָם, עַל-יְדֵי-זֶה בְּעַצְמוֹ אָנוּ מַרְאִין שֶׁאֲפִלּוּ בְּתוֹךְ בְּחִינַת מְחִיקַת הַשֵּׁם חַס וְשָׁלוֹם, בְּחִינַת הַהַסְתָּרָה, גַּם שָׁם מְלֻבָּשִׁין אוֹתִיּוֹת הַתּוֹרָה שֶׁהֲרֵי אָנוּ רוֹאִין בְּפֵרוּשׁ שֶׁזֶּה הַמְּחַק נַעֲשֶׂה מֵאוֹתִיּוֹת הַתּוֹרָה. נִמְצָא, שֶׁגַּם כָּאן מְלֻבָּשִׁין אוֹתִיּוֹת הַתּוֹרָה, וּכְשֶׁיּוֹדְעִין זֹאת אֲזַי נַעֲשֶׂה מֵהַהַסְתָּרָה דַּעַת, הַיְנוּ תּוֹרָה, וְזֶהוּ שֶׁמּוֹחֲקִין הַפָּרָשָׁה אֶל הַמַּיִם, כִּי הַמַּיִם הֵם בְּחִינַת חֶסֶד וָדַעַת, בְּחִינַת מִקְוֶה שֶׁמּוּבָא שָׁם בַּמַּאֲמָר הַנַּ\"ל, בִּפְרָט מַיִם קְדוֹשִׁים שֶׁנִּתְקַדְּשׁוּ בַּכִּיּוֹר, וַאֲזַי מִבְּחִינַת מְחִיקַת הַשֵּׁם בְּחִינַת הַסְתָּרָה נַעֲשֶׂה דַּעַת, בְּחִינַת מַיִם קְדוֹשִׁים, וַאֲזַי כְּשֶׁנִּתְהַפְּכָה הַהַסְתָּרָה לְדַעַת אֲזַי נִתְגַּלֶּה הָאֱמֶת, וַאֲזַי הַמַּיִם בּוֹדְקִין אוֹתָהּ, דְּהַיְנוּ הַדַּעַת וְהַתּוֹרָה שֶׁנִּתְגַּלֶּה מִתּוֹךְ הַהַסְתָּרָה שֶׁהוּא בְּחִינַת תּוֹרַת אֱמֶת הִיא מְבָרֶרֶת הָאֱמֶת אִם נִטְמְאָה הִיא נוֹקֶמֶת בָּהּ מִיָּד עַל-יְדֵי שֶׁנִּתְגַּלֶּה הָאֱמֶת מִתּוֹךְ הַהַסְתָּרָה כַּנַּ\"ל וְאִם לָאו נִתְוַסֵּף לָהּ חַיִּים וְטוֹבָה עַל-יְדֵי-זֶה , כִּי עַל-יְדֵי הִתְגַּלּוּת הַהַסְתָּרָה נִמְשָׁךְ חַיִּים וַאֲרִיכוּת יָמִים לְמַלְכוּת דִּקְדֻשָּׁה, כְּמוֹ שֶׁכָּתוּב שָׁם:",
    " וְעַל-כֵּן הַכֹּהֵן אוֹמֵר בְּפֶה מָלֵא הַשְּׁבוּעָה, וּמְפָרֵשׁ דְּבָרָיו, אִם שָׂטִית וְאִם לֹא שָׂטִית וְכוּ', כְּדֵי לְגַלּוֹת הַהַסְתָּרָה עַל-יְדֵי שֶׁמּוֹצִיא מִפִּיו דִּבּוּרֵי הַתּוֹרָה וְאוֹמֵר בְּפֵרוּשׁ דִּבְרֵי הַפָּרָשָׁה, אִם שָׂטִית וְאִם לֹא שָׂטִית. כִּי הַהַסְתָּרָה הִיא שֶׁמְּהַפְּכִין דִּבְרֵי אֱלֹקִים חַיִּים וְעוֹשִׂין מֵאִסּוּר הֶתֵּר חַס וְשָׁלוֹם, אֲבָל הַכֹּהֵן מְבָרֵר הָאֱמֶת וּמְהַפֵּךְ הַהַסְתָּרָה כַּנַּ\"ל:",
    " וְזֶה בְּחִינַת כִּי תִשְׂטֶה אִשְׁתּוֹ. וְדָרְשׁוּ חֲכָמֵינוּ זִכְרוֹנָם לִבְרָכָה (סוֹטָה ג), אֵין אָדָם עוֹבֵר עֲבֵרָה אֶלָּא אִם כֵּן נִכְנַס בּוֹ רוּחַ שְׁטוּת, כִּי הִיא מִתְרַחֶקֶת מִן הַחִיּוּת שֶׁהוּא הַדַּעַת כַּנַּ\"ל, וְעַל-כֵּן נִקְרֵאת שׁוֹטָה בְּחִינַת רוּחַ שְׁטוּת הֵפֶךְ הַחִיּוּת שֶׁהוּא הַדַּעַת, כִּי הַחָכְמָה תְּחַיֶּה, כְּמוֹ שֶׁכָּתוּב שָׁם, כִּי כָּל חִיּוּתָהּ מִבַּעְלָהּ כַּנַּ\"ל שֶׁהוּא מַמְשִׁיךְ לָהּ חִיּוּת וָדַעַת כַּנַּ\"ל, וּכְשֶׁנִּסְטֵית לְאַחֵר, נִפְרֶדֶת מֵחִיּוּתָהּ, וְעַל-כֵּן הִיא בִּבְחִינַת רוּחַ שְׁטוּת הֵפֶךְ הַחִיּוּת שֶׁהוּא הַדַּעַת כַּנַּ\"ל:",
    " וְעַל-כֵּן אֵין כָּל זֶה נוֹהֵג רַק בַּמִּקְדָּשׁ וְעַל-יְדֵי הַכֹּהֵן, כִּי הַבֵּית הַמִּקְדָּשׁ הוּא בְּחִינַת דַּעַת כְּמוֹ שֶׁכָּתַב רַבֵּנוּ נֵרוֹ יָאִיר, (סִימָן יג) כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת לג), כָּל מִי שֶׁיֵּשׁ בּוֹ דֵּעָה כְּאִלּוּ נִבְנָה בֵּית הַמִּקְדָּשׁ בְּיָמָיו. וְעַל-כֵּן שָׁם יְכוֹלִין לִנְהֹג דִּין סוֹטָה, כִּי שָׁם יְכוֹלִין לְגַלּוֹת הַהַסְתָּרָה עַל-יְדֵי הַדַּעַת שֶׁבְּבֵית הַמִּקְדָּשׁ, וְעַל-יְדֵי הַכֹּהֵן אִישׁ חֶסֶד שֶׁהוּא בְּחִינַת חָכְמָה וָדַעַת, כִּי הַדָּעַת תָּלוּי בְּחֶסֶד, כְּמוֹ שֶׁמְּבֹאָר שָׁם, וְעַל-כֵּן הַתּוֹרָה נִמְסְרָה לַכֹּהֲנִים בְּיוֹתֵר, כְּמוֹ שֶׁכָּתוּב (דְּבָרִים לג), \"יוֹרוּ מִשְׁפָּטֶיךָ לְיַעֲקֹב\". וּכְמוֹ שֶׁכָּתוּב, \"כִּי שִׂפְתֵי כֹהֵן יִשְׁמְרוּ דַּעַת וְתוֹרָה וְכוּ'\" (מַלְאָכִי ב), וְעַל-כֵּן עַל-יְדֵי שֶׁהֵם זוֹכִין לְתוֹרָה עַל-יְדֵי-זֶה הֵם יְכוֹלִין לְגַלּוֹת הַהַסְתָּרָה כַּנַּ\"ל:",
    " יְהִי רָצוֹן שֶׁיִּבָּנֶה בֵּית הַמִּקְדָּשׁ בִּמְהֵרָה בְּיָמֵינוּ, אָמֵן:",
    " חֲזַק חֲזַק וְנִתְחַזֵּק:"
  ],
  "Likutei Halakhot%2C Even HaEzer%2C Laws of Rape and Seduction.": [
    "\"וְנָתַן לַאֲבִי הַנַּעֲרָה חֲמִשִּׁים שְׁקָלִים כֶּסֶף\":",
    "עַל-פִּי הַתּוֹרָה הַנַּ\"ל (בְּהִלְכוֹת גִּטִּין הֲלָכָה א), כִּי כְּנֶגֶד מַלְכוּת דִּקְדֻשָּׁה הִיא מַלְכוּת הָרְשָׁעָה, וּמַלְכוּת דִּקְדֻשָּׁה חִיּוּתָהּ וּשְׁלֵמוּתָהּ עַל-יְדֵי הַדַּעַת, וּלְהֵפֶךְ מַלְכוּת הָרְשָׁעָה מִתְגַּבֶּרֶת עַל הַמָּמוֹן לֶאֱסֹף וְלִכְנֹס, עַיֵּן שָׁם, אַךְ יֵשׁ כֹּחַ בְּמַלְכוּת דִּקְדֻשָּׁה לְהוֹצִיא כָּל הַמָּמוֹן מֵהֶם וְלַעֲשׂוֹת מִמֶּנּוּ דַּעַת בִּבְחִינַת וְלַחוֹטֶא נָתַן עִנְיָן לֶאֱסֹף וְלִכְנוֹס לָתֵת לְטוֹב לִפְנֵי הָאֱלֹקִים, עַיֵּן שָׁם:",
    " וְהִנֵּה נִשּוּאִין בִּקְדֻשָּׁה הִיא בִּבְחִינַת מַלְכוּת דִּקְדֻשָּׁה שֶׁהִיא מְקַבֶּלֶת חִיּוּת וָדַעַת מִבַּעְלָהּ עַל-יְדֵי זִוּוּג דִּקְדֻשָּׁה, אֲבָל אוֹנֵס וּמְפַתֶּה, שֶׁהוּא זִוּוּג דְּסִטְרָא אָחֳרָא, הִיא בְּחִינַת מַלְכוּת הָרְשָׁעָה שֶׁיְּנִיקָתָהּ מִבְּחִינַת נִיצוֹצוֹת שֶׁבְּמָמוֹן כַּנַּ\"ל, כִּי הַמָּמוֹן הוּא בִּבְחִינַת הָאִשָּׁה שֶׁהִיא בְּחִינַת מַלְכוּת, כְּמוֹ שֶׁכָּתַב רַבֵּנוּ נֵרוֹ יָאִיר כַּמָּה פְּעָמִים, כִּי הַמָּמוֹן בָּא מִבְּחִינַת גְּבוּרוֹת שֶׁהֵם בְּחִינַת הָאִשָּׁה, כִּי נָשִׁים דַּעְתָּן קַלָּה וְדַעְתָּן הִיא רַק בִּבְחִינַת גְּבוּרוֹת, כַּמּוּבָא וּמִשָּׁם יְנִיקַת הַסִּטְרָא אָחֳרָא כַּמּוּבָא, וְעַל-כֵּן צָרִיךְ לְהַמְשִׁיךְ לָהּ חִיּוּת דְּהַיְנוּ דַּעַת וָחֶסֶד לְהַצִּילָהּ וּלְשָׁמְרָהּ מִסִּטְרָא דְּמוֹתָא מִסִּטְרָא אָחֳרָא שֶׁסְּמוּכִים אֵלֶיהָ וְנֶאֱחָזִין שָׁם, וּכְשֶׁאֵין לָהּ חִיּוּת, בְּחִינַת חֶסֶד וָדַעַת הַנַּ\"ל אֲזַי יֵשׁ לָהֶם יְנִיקָה חַס וְשָׁלוֹם, וִינִיקָתָם מִבְּחִינַת הַמָּמוֹן, שֶׁהוּא בְּחִינַת גְּבוּרוֹת, שֶׁהוּא בְּחִינַת חִיּוּת עַצְמוּתָהּ שֶׁיֵּשׁ לָהּ מֵעַצְמָהּ שֶׁנֶּאֱחָזִין שָׁם כַּנַּ\"ל, וְזֶה בְּחִינַת מַלְכוּת הָרְשָׁעָה שֶׁיְּנִיקָתָהּ מֵהַמָּמוֹן כַּנַּ\"ל, וְעַל-כֵּן אוֹנֵס וּמְפַתֶּה שֶׁהוּא בְּחִינַת הִתְגַּבְּרוּת מַלְכוּת הָרְשָׁעָה עַל-יְדֵי פְּגַם הַזִּוּוּג דְּסִטְרָא אָחֳרָא, עַל-כֵּן עָנְשׁוֹ בְּמָמוֹן שֶׁמּוֹצִיאִין מִמֶּנּוּ מָמוֹן וְנוֹתְנִין לְאָבִיהָ, כִּי שָׁם פָּגַם בִּבְחִינַת הַמָּמוֹן עַל-יְדֵי שֶׁהִתְגַּבֵּר מַלְכוּת הָרְשָׁעָה שֶׁאֲזַי יוֹנְקִין מֵהַמָּמוֹן וְרוֹצִים לֶאֱסֹף הַמָּמוֹן אֲלֵיהֶם, כִּי שָׁם נִיצוֹצוֹת הַקְּדֻשָּׁה, עַל-כֵּן מוֹצִיאִין מִן הַמְאַנֵּס אוֹ הַמְפַתֶּה הַמָּמוֹן כְּדֵי לְהוֹצִיא הַמָּמוֹן מִבְּחִינַת מַלְכוּת הָרְשָׁעָה, בִּבְחִינַת חַיִל בָּלַע וַיְקִאֶנּוּ, כִּי הַמְאַנֵּס אוֹ כוּ' הוּא הוּא בְּחִינַת מַלְכוּת הָרְשָׁעָה כַּנַּ\"ל, וּמוֹצִיאִין מִמֶּנּוּ מָמוֹן וְנוֹתְנִין לְאָבִיהָ, שֶׁהוּא בְּחִינַת אָב בְּחָכְמָה, וַאֲזַי חוֹזֵר הַמָּמוֹן וְנַעֲשֶׂה מִמֶּנּוּ חָכְמָה וָדַעַת עַל-יְדֵי שֶׁיָּצָא מִבְּחִינַת מַלְכוּת הָרְשָׁעָה שֶׁהוּא הַמְאַנֵּס וְכוּ' וְחָזַר לִבְחִינַת אָב בְּחָכְמָה כַּנַּ\"ל. וְזֶהוּ שֶׁהָאִשָּׁה הִיא תָּמִיד בִּרְשׁוּת אַחֵר, אוֹ בִּרְשׁוּת בַּעְלָהּ אוֹ בִּרְשׁוּת אָבִיהָ, כִּי צְרִיכָה לְקַבֵּל עַל יָדָם חִיּוּת בְּחִינַת חָכְמָה כְּדֵי שֶׁלֹּא יִנְקוּ הֵם מִמֶּנָּה, שֶׁזֶּה בְּחִינַת הִתְגַּבְּרוּת מַלְכוּת הָרְשָׁעָה שֶׁיּוֹנֶקֶת מֵהַמָּמוֹן שֶׁהוּא בִּבְחִינַת הָאִשָּׁה כַּנַּ\"ל, כִּי יְנִיקָתָם רַק כְּשֶׁאֵין לָהּ בְּחִינַת חִיּוּת הַנַּ\"ל שֶׁהוּא חֶסֶד עֶלְיוֹן בְּחִינַת דַּעַת גָּדוֹל, כְּמוֹ שֶׁמְּבֹאָר שָׁם. וְעַל-כֵּן הַבַּעַל וְהָאָב זוֹכִין בְּכָל מָמוֹנָהּ שֶׁיֵּשׁ לָהּ, דְּהַיְנוּ מְצִיאָתָהּ וּמַעֲשֵׂה יָדֶיהָ וּשְׁאָר זְכוּתִים, כִּי כָּל מָמוֹנָהּ שֶׁהוּא חִיּוּת עַצְמָהּ צָרִיךְ שֶׁיִּהְיֶה בִּרְשׁוּת הַבַּעַל אוֹ הָאָב, כְּדֵי שֶׁיִּהְיֶה נִמְשָׁךְ בְּחִינַת דַּעַת וָחֶסֶד לְתוֹךְ בְּחִינַת הַמָּמוֹן, שֶׁהוּא בְּחִינַת גְּבוּרוֹת, כְּדֵי שֶׁלֹּא תִּתְגַּבֵּר מַלְכוּת הָרְשָׁעָה חַס וְשָׁלוֹם, לִינֹק מִן הַמָּמוֹן כַּנַּ\"ל:",
    " וְזֶה בְּחִינַת חֲמִשִּׁים שְׁקָלִים כֶּסֶף שֶׁנּוֹתֵן לְאָבִיהָ, כִּי צָרִיךְ לְהַחֲזִיר הַמָּמוֹן אֶל הַקְּדֻשָּׁה לִבְחִינַת אָב בְּחָכְמָה שֶׁיִּהְיֶה נַעֲשֶׂה מִמֶּנּוּ דַּעַת כַּנַּ\"ל, וְהַדַּעַת הוּא בְּחִינַת נוּן שַׁעֲרֵי בִּינָה, בְּחִינַת מָן כַּמּוּבָא שָׁם בַּמַּאֲמָר הַנַּ\"ל, וְעַל-כֵּן צְרִיכִין לִתֵּן חֲמִשִּׁים שְׁקָלִים וַאֲזַי חוֹזֵר וְנַעֲשֶׂה מִן הַמָּמוֹן בְּחִינַת נוּן שַׁעֲרֵי בִּינָה:",
    " וּמִזֶּה לָמְדוּ שִׁעוּר כְּתֻבָּה גַּם כֵּן חֲמִשִּׁים שְׁקָלִים, כִּי בְּזִוּוּג דִּקְדֻשָּׁה צָרִיךְ גַּם כֵּן לִתֵּן לָהּ כְּתֻבָּה חֲמִשִּׁים שְׁקָלִים, כִּי כָּל חִיּוּתָהּ עַל-יְדֵי הַמָּמוֹן כַּנַּ\"ל וּכְמוֹ שֶׁכָּתַב רַבֵּנוּ נֵרוֹ יָאִיר (סִימָן סט), וְצָרִיךְ שֶׁיִּהְיֶה נִמְשָׁךְ לָהּ הַמָּמוֹן עַל-יְדֵי בַּעְלָהּ דַּיְקָא שֶׁאֲזַי נִמְתָּק הַמָּמוֹן, שֶׁהוּא חִיּוּת הָאִשָּׁה, שֶׁהוּא בְּחִינַת גְּבוּרוֹת עַל-יְדֵי בַּעְלָהּ, שֶׁהוּא בְּחִינַת חֶסֶד וָדַעַת, שֶׁהוּא מַמְתִּיק וּמְתַקֵּן מְמֻנֶּה וְחִיּוּתָהּ, וְעַל-כֵּן צָרִיךְ לִתֵּן לָהּ כְּתֻבָּה חֲמִשִּׁים שְׁקָלִים כֶּסֶף כְּדֵי לְהַמְשִׁיךְ לָהּ מָמוֹן שֶׁנִּמְתָּק עַל יָדוֹ וְנַעֲשֶׂה בִּבְחִינַת חֲמִשִּׁים שְׁקָלִים כֶּסֶף, בְּחִינַת נוּן שַׁעֲרֵי בִּינָה כַּנַּ\"ל שֶׁאֲזַי מְקַבֶּלֶת הַחִיּוּת בִּשְׁלֵמוּת בִּבְחִינַת חֶסֶד וָדַעַת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁהַכְּתֻבָּה כְּדֵי שֶׁלֹּא תְּהֵא קַלָּה בְּעֵינָיו לְהוֹצִיאָהּ, 'קַלָּה' דַּיְקָא בְּחִינַת נָשִׁים דַּעְתָּן קַלָּה כַּנַּ\"ל, וְעַל-יְדֵי שֶׁהוּא נוֹתֵן לָהּ הֶאָרַת הַכְּתֻבָּה בְּחִינַת חֲמִשִּׁים וְכוּ', אֲזַי אֵינָהּ קַלָּה, כִּי נִמְשָׁךְ לָהּ דַּעַת וָחֶסֶד כַּנַּ\"ל, וְעַל-יְדֵי-זֶה בְּעַצְמוֹ אֵינָהּ קַלָּה לְהוֹצִיא, כִּי אָז הַהִתְקַשְּׁרוּת בִּשְׁלֵמוּת, כִּי עִקַּר הַהִתְקַשְּׁרוּת עַל-יְדֵי הַדַּעַת וּכְשֶׁיֵּשׁ לָהּ שְׁלֵמוּת הַדַּעַת גַּם כֵּן אֲזַי נִתְקַשְּׁרִין כָּרָאוּי, וַאֲזַי אֵינָהּ קַלָּה לְהוֹצִיא, כִּי דַּעְתָּהּ בִּשְׁלֵמוּת כַּנַּ\"ל:",
    " וְזֶה בְּחִינַת בִּתְּךָ בָּגְרָה, שַׁחְרֵר עַבְדְּךָ וְתֵן לָהּ, כִּי הִיא צְרִיכָה לִהְיוֹת תָּמִיד בִּרְשׁוּת אָבִיהָ אוֹ בִּרְשׁוּת בַּעְלָהּ כְּדֵי שֶׁתִּהְיֶה נִשְׁמֶרֶת מֵהֶם כַּנַּ\"ל. וּכְשֶׁבָּגְרָה, שֶׁאֲזַי יָצְאָה מֵרְשׁוּת אָבִיהָ, צָרִיךְ לְמַהֵר לְהַשִּיאָהּ כְּדֵי שֶׁתִּהְיֶה בִּרְשׁוּת בַּעְלָהּ כַּנַּ\"ל:",
    " תַּם וְנִשְׁלַם שֶׁבַח לָאֵל בּוֹרֵא עוֹלָם:",
    " בָּרוּךְ הַנּוֹתֵן לַיָּעֵף כֹּחַ וּלְאֵין אוֹנִים עָצְמָה יַרְבֶּה:"
  ],
  "Likutei Halakhot%2C Choshen Mishpat%2C Laws for Judges.": [
    "דִּינֵי מָמוֹנוֹת בִּשְׁלֹשָׁה:",
    " עַל פִּי הַמַּאֲמָר הַמַּתְחִיל, \"מֵשְׁרָא דְּסַכִּינָא בְּמַאי חָתְכֵי לֵיהּ וְכוּ'\", עַיֵּן שָׁם לִקּוּטֵי א, סִימָן ל:",
    "כִּי הַדַּיָּנִים הֵם בִּבְחִינַת מַלְכוּת, כִּי הֵם מוֹשְׁלִין וְתוֹבְעִין וְכוֹפִין לְדִין וּפוֹסְקִין הַדִּין וְהַמִּשְׁפָּט כְּדֶרֶךְ הַמֶּלֶךְ בִּבְחִינַת דִּינָא דְּמַלְכוּתָא דִּינָא. וְכֵן כָּתַב רַבֵּנוּ, נֵרוֹ יָאִיר, שֶׁעַל יְדֵי הַמִּשְׁפָּט עוֹלָה הַמַּלְכוּת, וְעַל כֵּן צְרִיכִין הַדַּיָּנִים לִהְיוֹת שֹוֹנְאֵי בֶּצַע, כִּי תִּקּוּן הַמַּלְכוּת הוּא עַל יְדֵי שֹוֹנֵא בֶּצַע, כְּמוֹ שֶׁכָּתַב רַבֵּנוּ נֵרוֹ יָאִיר, בַּמַּאֲמָר הַנַּ\"ל. וְזֶה בְּחִינַת וְשֹׁחַד לֹא תִקָּח כִּי הַשֹּׁחַד יְעַוֵּר עֵינֵי חֲכָמִים, הַיְנוּ עַל יְדֵי פְּגַם הַשֹּׁחַד שֶׁהִיא אַהֲבַת מָמוֹן, עַל יְדֵי זֶה נִפְגָּם הַמַּלְכוּת, שֶׁהוּא בְּחִינַת בַּת עַיִן וְהִיא בְּחִינַת חָכְמָה תַּתָּאָה, עַיֵּן שָׁם. וְזֶהוּ 'יְעַוֵּר עֵינֵי חֲכָמִים' דַּיְקָא. וְעַל כֵּן הַדַּיָּנִים הֵם שְׁלֹשָׁה, כִּי עֲלִיַּת הַמַּלְכוּת אֶל אוֹר הַפָּנִים שֶׁמִּשָּׁם חִיּוּתָהּ הוּא בְּשָׁלֹשׁ רְגָלִים, כְּמוֹ שֶׁמְּבֹאָר שָׁם. וְזֶה בְּחִינַת שְׁלֹשָׁה דַּיָּנִים כְּנֶגֶד שְׁלֹשָׁה רְגָלִים שֶׁעַל יָדָם עוֹלָה הַמַּלְכוּת הַנַּ\"ל, כִּי הַתַּלְמִידֵי חֲכָמִים הֵם בְּחִינַת יוֹם טוֹב, כִּי קְדֻשַּׁת יוֹם טוֹב תָּלוּי בָּהֶם, כְּמוֹ שֶׁכָּתַב רַבֵּנוּ, נֵרוֹ יָאִיר, סִימָן קלה, כִּי הַשְּׁלֹשָׁה דַּיָּנִים הַפּוֹסְקִין הַפְּסַק דִּין הֵם בִּבְחִינַת הֲלָכָה כְּרַבִּים, (כִּדְאִיתָא בַּתִּקּוּנִים)  דְּלֵית רַבִּים פָּחוֹת מִתְּלָת, דְּאִנּוּן מִסִּטְרָא  דַּאֲבָהָן, דְּעָלַיְהוּ אִתְּמַר, הֲלָכָה כְּרַבִּים. וְהַשָּׁלֹשׁ רְגָלִים הֵם בִּבְחִינַת שְׁלֹשָׁה אָבוֹת, כַּמּוּבָא. נִמְצָא שֶׁהַדַּיָּנִין הֵם בִּבְחִינַת אֲבָהָן, בְּחִינַת שָׁלֹשׁ רְגָלִים. וְעַל כֵּן מֻזְהָרִין בְּיוֹתֵר עַל נְשִֹיאַת פָּנִים בַּדִּין כְּדֵי שֶׁלֹּא לִפְגֹּם בְּאוֹר הַפָּנִים, כִּי הֵם צְרִיכִין לְהַעֲלוֹת הַמַּלְכוּת אֶל אוֹר הַפָּנִים שֶׁמִּשָּׁם חִיּוּתָהּ, כְּמוֹ שֶׁכָּתוּב שָׁם כַּנַּ\"ל. וְזֶה בְּחִינַת הֱווּ מְתוּנִים בַּדִּין. וּפֵרוּשׁ דְּהַיְנוּ שֶׁאִם יָבוֹא לְפָנָיו דִּין אֶחָד שְׁתֵּי פְּעָמִים אוֹ שָׁלֹשׁ פְּעָמִים אַל יֹאמַר וְכוּ', אֶלָּא צָרִיךְ בְּכָל פַּעַם לַחֲקֹר הַדִּין הֵיטֵב, כִּי עֲלִיַּת הַמַּלְכוּת אֶל הַשֵּכֶל שֶׁהוּא בְּחִינַת אוֹר הַפָּנִים, כִּי הִיא בְּחִינַת חָכְמָה תַּתָּאָה שֶׁנִּתְצַמְצֵם בָּהּ הַשֵּכֶל הָעֶלְיוֹן, כְּמוֹ שֶׁמְּבֹאָר שָׁם, כִּי הַדַּיָּנִים צְרִיכִין לַעֲלוֹת הַמַּלְכוּת מִנְּפִילָתָהּ, כִּי אֵלּוּ שֶׁיֵּשׁ בֵּינֵיהֶם הָרִיב הוּא בְּחִינַת נְפִילַת הַמַּלְכוּת שֶׁנָּפַל אֶצְלָם, כִּי מֵחֹק הַמַּלְכוּת שֶׁיִּתְנַהֲגוּ בְּנֵי אָדָם בְּיֹשֶׁר וְלֹא יַעֲשֶֹה שׁוּם אֶחָד עַוְלָה נֶגֶד חֲבֵרוֹ, רַק שֶׁיִּהְיֶה בֵּינֵיהֶם שָׁלוֹם וְשַׁלְוָה, כְּמוֹ שֶׁאָמְרוּ, הֱוֵי מִתְפַּלֵּל בִּשְׁלוֹמָהּ שֶׁל מַלְכוּת, שֶׁאִלְמָלֵא מוֹרָאָהּ אִישׁ אֶת רֵעֵהוּ חַיִּים בְּלָעוֹ. וְכַמּוּבָא לְעֵיל שֶׁהַמַּלְכוּת תִּקּוּנָהּ בִּבְחִינַת שָׁלוֹם. וְאֵלּוּ הַבַּעֲלֵי דִּינִים שֶׁלֹּא הִתְנַהֲגוּ בְּיֹשֶׁר בְּחֹק הַמַּלְכוּת עַד שֶׁנַּעֲשָֹה רִיב וְדִין בֵּינֵיהֶם. נִמְצָא, שֶׁהַמַּלְכוּת נָפַל אֶצְלָם, וְעַל כֵּן מִצְוָתָם שֶׁיִּגְּשׁוּ אֶל הַמִּשְׁפָּט לִפְנֵי הַדַּיָּנִים וְהֵם מַעֲלִין פְּגַם הַמַּלְכוּת מִבֵּינֵיהֶם וְעוֹשִֹין שָׁלוֹם וּפוֹסְקִין הַדִּין  וְכַנַּ\"ל.  וְעַל  כֵּן צְרִיכִין בְּכָל פַּעַם לַחֲקֹר הַדִּין בְּשִֹכְלָם, כְּדֵי לְהַעֲלוֹת הַמַּלְכוּת, שֶׁעִקַּר עֲלִיָּתָהּ אֶל הַשֵּכֶל כַּנַּ\"ל שֶׁמִּשָּׁם חִיּוּתָהּ כַּנַּ\"ל. וְזֶה \"צֶדֶק צֶדֶק תִּרְדֹּף לְמַעַן תִּחְיֶה\" דַּיְקָא. כִּי עַל יְדֵי הַבֵּית דִּין יָפֶה שֶׁהֵם מַעֲלִין הַמַּלְכוּת אֶל אוֹר הַפָּנִים שֶׁמִּשָּׁם מְקַבֶּלֶת חִיּוּתָהּ כַּנַּ\"ל, עַל יְדֵי זֶה נִמְשָׁךְ חִיּוּת גַּם לְמַטָּה, כִּי כֻּלָּם מְקַבְּלִים חִיּוּת עַל יָדָהּ. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה , מִבֵּי דִּינָא שָׁקַל גְּלִימָא זְמָרָא וְאָזֵיל בְּאוֹרְחָא, כִּי אִיתָא שָׁם בַּמַּאֲמָר הַנַּ\"ל בְּסוֹפוֹ שֶׁתִּקּוּן הַקּוֹל הוּא עַל יְדֵי בְּחִינַת תִּקּוּן הַמַּלְכוּת, עַיֵּן שָׁם. וְעַל כֵּן אַחַר שֶׁקִּבֵּל אֶת הַדִּין שֶׁאֲזַי נִתְקָן אֶצְלוֹ בְּחִינַת הַמַּלְכוּת שֶׁבִּתְחִלָּה נִפְגֶּמֶת אֶצְלוֹ כַּנַּ\"ל. וְעַל כֵּן זְמָרָא וְאָזֵיל וְכוּ', כִּי נִתְקָן בְּחִינַת הַקּוֹל שֶׁהוּא בְּחִינַת הַמַּלְכוּת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Testimony.": [
    "\"עַל פִּי שְׁנַיִם עֵדִים וְכוּ' יָקוּם דָּבָר\":",
    " כִּי הָעֵדִים מְגַלִּים הָאֱמֶת וְעַל יְדֵי זֶה מְרִימִין אֶת בְּחִינַת הַמַּלְכוּת מִנְּפִילָתָהּ, כִּי עַל יְדֵי הָעֵדִים נַעֲשֶֹה הַמִּשְׁפָּט שֶׁהוּא בְּחִינַת הֲקָמַת הַמַּלְכוּת, כִּי עִקַּר נְפִילָתָהּ הָיָה עַל יְדֵי הַשֶּׁקֶר וְהַמַּחֲלֹקֶת כַּנַּ\"ל (בְּהִלְכוֹת דַּיָּנִים סִימָן א), וְעַל יְדֵי הָאֱמֶת הִיא עֲלִיָּתָהּ כַּיָּדוּעַ שֶׁעִקַּר עֲלִיַּת וּשְׁלֵמוּת בְּחִינַת מַלְכוּת הוּא עַל יְדֵי בְּחִינַת אֱמֶת. וְעַל כֵּן צְרִיכִין לִהְיוֹת שְׁנֵי עֵדִים דַּיְקָא, כִּי פְּגַם הַמַּלְכוּת, חַס וְשָׁלוֹם, הוּא קִלְקוּל הַבְּרִיאָה, כִּי עִקַּר הַבְּרִיאָה וְהַנְהָגַת עוֹלָם הוּא עַל יְדֵי בְּחִינַת הַמַּלְכוּת כַּיָּדוּעַ וְכָל זֶה נַעֲשֶֹה עַל יְדֵי הַשֶּׁקֶר וְהַמַּחֲלֹקֶת שֶׁהוּא הָרַע וְהַטֻּמְאָה, שֶׁעַל יָדָם נִפְגָּם בְּחִינַת הַמַּלְכוּת, חַס וְשָׁלוֹם, כִּי שָׁם עִקַּר אֲחִיזָתָם וְעַל יָדָם נִתְקַלְקֵל הַבְּרִיאָה כַּנַּ\"ל, כִּי עַל שְׁלֹשָׁה דְּבָרִים הָעוֹלָם עוֹמֵד, עַל הַדִּין וְעַל הָאֱמֶת וְעַל הַשָּׁלוֹם (אָבוֹת פא). וּכְשֶׁאֵין אֱמֶת וְשָׁלוֹם, חַס וְשָׁלוֹם, נִפְגָּם וְנִתְקַלְקֵל הָעוֹלָם. וְאֵלּוּ הַשְּׁנֵי עֵדִים שֶׁבָּאִים לְגַלּוֹת הָאֱמֶת וּלְהָרִים הַמַּלְכוּת כַּנַּ\"ל הֵם קִיּוּם הָעוֹלָם וְהֵם בּוֹנִין הָעוֹלָם מֵחָדָשׁ, כִּי עִקַּר בִּנְיַן וְקִיּוּם הָעוֹלָם הוּא עַל יְדֵי אֱמֶת כַּנַּ\"ל, כִּי חוֹתָמוֹ שֶׁל הַקָּדוֹשׁ בָּרוּךְ הוּא אֱמֶת וּבוֹ בָּרָא אֶת הָעוֹלָם, כְּמוֹ שֶׁכָּתוּב:",
    " \"בּוֹרַאֲךָ  יַעֲקֹב\". וְאָמְרוּ רַבּוֹתֵינוּ זִכְרוֹנָם לִבְרָכָה, עוֹלָמִי, עוֹלָמִי, מִי בְּרַאֲךָ? יַעֲקֹב בְּרַאֲךָ! יַעֲקֹב זֶה בְּחִינַת אֱמֶת, כְּמוֹ שֶׁמְּבֹאָר,  \"תִּתֵּן  אֱמֶת  לְיַעֲקֹב\". כְּמוֹ שֶׁכָּתַב רַבֵּנוּ זִכְרוֹנוֹ לִבְרָכָה:",
    " וְזֶה בְּחִינַת שְׁנֵי עֵדִים עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה (סִימָן סו)  שֶׁקֹּדֶם הַבְּרִיאָה הַכֹּחַ וְהַפֹּעַל בְּיַחַד וְאֵין הֶפְרֵשׁ בֵּינֵיהֶם וְאַחַר כָּךְ נִפְתָּחִין בִּבְחִינַת 'פּוֹתֵחַ אֶת יָדֶיךָ', יוּ\"ד בָּרֹאשׁ וְיוּ\"ד בַּסּוֹף. וְזֶה בְּחִינַת מוֹצִיא מִכֹּחַ אֶל הַפֹּעַל שֶׁהוּא בְּחִינַת הַבְּרִיאָה. וְכָל זֶה נַעֲשֶֹה עַל יְדֵי הַדִּבּוּר שֶׁהוּא נַעֲשֶֹה עַל יְדֵי בְּחִינַת אֱמֶת, כְּמוֹ שֶׁכָּתוּב שָׁם. נִמְצָא, שֶׁעִקַּר הַבְּרִיאָה, דְּהַיְנוּ לְהוֹצִיא מִכֹּחַ אֶל הַפֹּעַל הוּא עַל יְדֵי בְּחִינַת אֱמֶת וְכַנַּ\"ל, כִּי עִקַּר הַבְּרִיאָה עַל יְדֵי אֱמֶת. וְעַל כֵּן אֵלּוּ הָעֵדִים שֶׁבָּאִים לְגַלּוֹת הָאֱמֶת וּלְהָרִים הַמַּלְכוּת לְתַקֵּן הַבְּרִיאָה הֵם שְׁנַיִם בִּבְחִינַת יוּ\"ד בָּרֹאשׁ וְיוּ\"ד בַּסּוֹף, בְּחִינַת כֹּחַ וּפֹעַל, כִּי עַל יְדֵי הָאֱמֶת שֶׁהֵם מְגַלִּים, עַל יְדֵי זֶה מוֹצִיאִין מִכֹּחַ אֶל הַפֹּעַל כַּנַּ\"ל. שֶׁעַל יְדֵי זֶה הוּא תִּקּוּן הַבְּרִיאָה כַּנַּ\"ל, כִּי עַל יְדֵי הַשֶּׁקֶר וְהַמַּחֲלֹקֶת שֶׁנַּעֲשֶֹה בֵּין הַבַּעֲלֵי דִּינִים, עַל יְדֵי זֶה נִפְגָּם הַמַּלְכוּת וְנִתְקַלְקֵל הַבְּרִיאָה שֶׁהוּא בְּחִינַת סוֹף הַמַּעֲשֶֹה, בְּחִינַת פֹּעַל. וְזֶה יָדוּעַ שֶׁבְּעֵת הַפְּגָם, חַס וְשָׁלוֹם, אֲזַי עוֹלָה הַחִיּוּת וְנִסְתַּלֵּק לְמַעְלָה וַאֲזַי חוֹזֵר וְעוֹלֶה סוֹף הַמַּעֲשֶֹה בִּתְחִלַּת הַמַּחֲשָׁבָה. וְזֶהוּ קִלְקוּל הַבְּרִיאָה, חַס וְשָׁלוֹם, כִּי חוֹזֵר בִּבְחִינַת קֹדֶם הַבְּרִיאָה שֶׁהוּא הַכֹּחַ וְהַפֹּעַל בְּיַחַד כַּנַּ\"ל וְעַל כֵּן צְרִיכִין שְׁנֵי עֵדִים שֶׁהֵם בָּאִים וּמוֹדִיעִין הָאֱמֶת וְעַל יְדֵי זֶה הֵם מוֹצִיאִין מִכֹּחַ אֶל הַפֹּעַל. וְזֶהוּ בְּחִינַת שְׁנֵי עֵדִים, בְּחִינַת שְׁנֵי הַיּוּדִין שֶׁהֵם בְּחִינַת כֹּחַ וּפֹעַל כַּנַּ\"ל וְעַל יְדֵי זֶה נִתְתַּקֵּן בְּחִינַת הַמַּלְכוּת, בְּחִינַת הַבְּרִיאָה כַּנַּ\"ל כִּדְאִיתָא בַּתִּקּוּנִים שֶׁיֵּשׁ שְׁנֵי עֵדִים לָאָדָם בְּכָל יוֹם לְהָעִיד עַל יִחוּדוֹ יִתְבָּרַךְ, דְּהַיְנוּ אוֹת תְּפִלִּין וְאוֹת בְּרִית וּבְשַׁבָּת אוֹת שַׁבָּת וְכוּ'. וְהֵם בְּחִינַת שְׁנֵי הַיּוּדִין הַנַּ\"ל שֶׁל שְׁנֵי הַשֵּׁמוֹת יאהדונהי נִמְצָא, שֶׁהַשְּׁנֵי עֵדִים הֵם בִּבְחִינַת שְׁנֵי הַיּוּדִין הַנַּ\"ל, כִּי גַּם אֵלּוּ הָעֵדִים הֵם מְעִידִים עַל אֱלֹקוּתוֹ וְיִחוּדוֹ יִתְבָּרַךְ שְׁמוֹ, כִּי הֵם מְגַלִּים הָאֱמֶת שֶׁהוּא בְּחִינַת יִחוּדוֹ וֶאֱלֹקוּתוֹ יִתְבָּרַךְ, כִּי חוֹתָמוֹ שֶׁל הַקָּדוֹשׁ בָּרוּךְ הוּא אֱמֶת בְּחִינַת וַה' אֱלֹקִים אֱמֶת. וַה' אֱלֹקִים זֶה בְּחִינַת שְׁנֵי הַיּוּדִין, בְּחִינַת כֹּחַ וּפֹעַל, כִּי ה' זֶה בְּחִינַת שֵׁם הֲוָיָה שֶׁהוּא יוּ\"ד בָּרֹאשׁ. וֶאֱלֹקִים הוּא בְּחִינַת מַלְכוּת, בְּחִינַת יוּ\"ד בַּסּוֹף, בְּחִינַת אדני. וְעַל יְדֵי הָאֱמֶת מוֹצִיאִין מִכֹּחַ אֶל הַפֹּעַל וּמְגַלִּין אֱלֹקוּתוֹ בָּעוֹלָם, כִּי עִקַּר הַבְּרִיאָה בְּגִין דְּיִשְׁתְּמוֹדָעִין לֵיהּ. נִמְצָא, שֶׁהַשְּׁנֵי עֵדִים הֵם בִּבְחִינַת שְׁנֵי הָעֵדִים שֶׁיֵּשׁ לְכָל אָדָם שֶׁהֵם שְׁנֵי הָאוֹתוֹת הַנַּ\"ל, שֶׁהֵם מְעִידִים עַל אֱלֹקוּתוֹ וְעַל חִדּוּשׁ הָעוֹלָם שֶׁה' יִתְבָּרַךְ הוֹצִיא הַכֹּל מִכֹּחַ אֶל הַפֹּעַל, כִּי הָאוֹתוֹת הַנַּ\"ל שֶׁהֵם אוֹת שַׁבָּת וּתְפִלִּין וְכוּ', מְעִידִים עַל זֶה גַּם כֵּן. וְזֶה בְּחִינַת (דְּבָרִים יט) עַל פִּי שְׁנַיִם עֵדִים יָקוּם דָּבָר. 'יָקוּם דָּבָר' דַּיְקָא שֶׁהֵם מְקַיְּמִין וּמְרִימִין הַמַּלְכוּת שֶׁהוּא בְּחִינַת דָּבָר, בְּחִינַת דָּבָר אֶחָד לְדוֹר, וּכְמוֹ שֶׁכָּתַב רַבֵּנוּ זִכְרוֹנוֹ לִבְרָכָה (סִימָן ד). וְזֶה דַּיְקָא עַל פִּי שְׁנַיִם עֵדִים 'פִּי שְׁנַיִם' דַּיְקָא בְּחִינַת הַדִּבּוּר שֶׁל אֱמֶת שֶׁנִּקְרָא פִּי שְׁנַיִם, כִּי הוּא כָּלוּל מִשְּׁתֵּי הָרוּחוֹת הַנַּ\"ל, כִּי עַל יָדוֹ מוֹצִיאִין מִכֹּחַ אֶל הַפֹּעַל וְעַל כֵּן נִקְרָא הַדִּבּוּר שֶׁל לְשׁוֹן הַקֹּדֶשׁ פִּי שְׁנַיִם בְּחִינַת וַיִּהְיוּ נָא פִּי שְׁנַיִם בְּרוּחֲךָ וְכוּ'. וּכְמוֹ שֶׁנִּתְבָּאֵר לְעֵיל בְּהִלְכוֹת תְּרוּמוֹת הֲלָכָה א, עַיֵּן שָׁם. וְעַל כֵּן צְרִיכִין שְׁנֵי עֵדִים שֶׁעַל יְדֵי בְּחִינַת פִּי שְׁנַיִם, עַל יְדֵי זֶה מוֹצִיאִין מִכֹּחַ וְכוּ' וְנִתְתַּקֵּן הַבְּרִיאָה שֶׁזֶּה בְּחִינַת הֲקָמַת הַמַּלְכוּת, בְּחִינַת יָקוּם דָּבָר כַּנַּ\"ל. וְעַל כֵּן עֵד אֶחָד פָּסוּל לְהָעִיד, כְּמוֹ שֶׁכָּתוּב, \"לֹא יָקוּם עֵד אֶחָד וְכוּ'\". וַאֲפִלּוּ אִם הוּא כְּמֹשֶׁה רַבֵּנוּ עָלָיו הַשָּׁלוֹם, אֵינוֹ מֵעִיד, כִּי אֵין כֹּחַ לְהוֹצִיא מִכֹּחַ אֶל הַפֹּעַל וּלְהַעֲלוֹת הַמַּלְכוּת כִּי אִם עַל יְדֵי פִּי שְׁנַיִם שֶׁהֵם בְּחִינַת שְׁנֵי הַיּוּדִין כַּנַּ\"ל. וְעַל כֵּן הָעֵדִים אֲסוּרִין לִהְיוֹת קְרוֹבִין זֶה לָזֶה, כִּי כְּשֶׁהֵם קְרוֹבִים הֵם מִשֹּׁרֶשׁ נְקֻדָּה אַחַת וַאֲזַי אַף שֶׁהֵם שְׁנַיִם וְיוֹתֵר אֵינָם נֶחֱשָׁבִים אֶלָּא לְאֶחָד, כִּי צְרִיכִים לִהְיוֹת דַּיְקָא בִּבְחִינַת שְׁתֵּי נְקֻדּוֹת, בְּחִינַת כֹּחַ וּפֹעַל וְעַל כֵּן כְּשֶׁהֵם רְחוֹקִים זֶה מִזֶּה אֲזַי יֵשׁ לְכָל אֶחָד נְקֻדָּה בִּפְנֵי עַצְמוֹ וְעַל כֵּן כְּשֶׁהֵם שְׁנַיִם הֵם תָּמִיד בִּבְחִינַת נְקֻדָּה עֶלְיוֹנָה וּנְקֻדָּה תַּחְתּוֹנָה, כִּי אֵין שְׁנֵי בְּנֵי אָדָם שָׁוִין. וְכָל אֶחָד הוּא בִּבְחִינַת נְקֻדָּה עֶלְיוֹנָה לְגַבֵּי חֲבֵרוֹ וּכְמוֹ שֶׁאִיתָא בַּמַּאֲמָר \"וְאַתֶּם תִּהְיוּ לִי מַמְלֶכֶת וְכוּ'\" (סִימָן לד) שֶׁכָּל אֶחָד מִיִּשְֹרָאֵל יֵשׁ לוֹ נְקֻדָּה שֶׁאֵין בַּחֲבֵרוֹ שֶׁחֲבֵרוֹ צָרִיךְ לְקַבֵּל מִזֹּאת הַנְּקֻדָּה. נִמְצָא, שֶׁהוּא בִּבְחִינַת אוֹתָהּ הַנְּקֻדָּה, בְּחִינַת רַב לְגַבֵּי חֲבֵרוֹ. וַחֲבֵרוֹ הוּא בְּחִינַת תַּלְמִיד וְצָרִיךְ לְקַבֵּל מִמֶּנּוּ וְרַב וְתַלְמִיד הֵם הֵם בְּחִינַת שְׁתֵּי הַנְּקֻדּוֹת הַנַּ\"ל שֶׁהֵם בְּחִינַת שְׁנֵי הַיּוּדִין, בְּחִינַת כֹּחַ וּפֹעַל כַּנַּ\"ל, בְּחִינַת נְקֻדָּה עֶלְיוֹנָה וּנְקֻדָּה תַּחְתּוֹנָה. וְעַל כֵּן הַגֵּרִים שֶׁנִּתְגַּיְּרוּ אֵין לָהֶם קֻרְבָה אֲפִלּוּ שְׁנֵי אַחִין, כוּ' דְּגֵר שֶׁנִּתְגַּיֵּר כְּקָטָן שֶׁנּוֹלָד דָּמֵי, כִּי הַגֵּר אֵין מְקַבֵּל נְקֻדָּתוֹ הַקְּדוֹשָׁה, דְּהַיְנוּ נִשְׁמָתוֹ מִצַּד מִשְׁפַּחְתּוֹ מֵעֵת לֵדָתוֹ, כִּי הֵם עֲרֵלִים וְאֵין מְקַבֵּל נְקֻדָּתוֹ רַק בְּעֵת שֶׁנִּתְגַּיֵּר. וְעַל כֵּן הוּא כְּקָטָן שֶׁנּוֹלָד וְעַל כֵּן אַף שֶׁבְּטֶבַע הֵם אַחִין וּקְרוֹבִים, עִם כָּל זֶה מֵאַחַר שֶׁמִּבְּחִינַת הַנְּקֻדָּה אֵין לָהֶם קֻרְבָה, עַל כֵּן כְּשֵׁרִים לְהָעִיד, כִּי כָּל אֶחָד יֵשׁ לוֹ נְקֻדָּה בִּפְנֵי עַצְמוֹ שֶׁקִּבְּלוּ בְּעֵת שֶׁנִּתְגַּיְּרוּ. וְעִקַּר הָעֵדוּת הוּא רַק עַל יְדֵי בְּחִינַת נְקֻדּוֹת שֶׁהוּא בְּחִינַת פִּי שְׁנַיִם כַּנַּ\"ל:",
    " וְעַל כֵּן הַפְּסוּלִים בַּעֲבֵרָה פְּסוּלִים לְהָעִיד, כִּי אִיתָא שָׁם בַּמַּאֲמָר הַנַּ\"ל שֶׁהָעֲבֵרָה הִוא עַל יְדֵי פְּגַם וּנְפִילַת הַיָּדַיִם, שֶׁהִוא בְּחִינַת שְׁנֵי הַיּוּדִין הַנַּ\"ל, עַיֵּן שָׁם. וְעַל כֵּן פָּסוּל לְהָעִיד, כִּי עִקַּר הָעֵדוּת עַל יְדֵי בְּחִינַת שְׁנֵי הַיּוּדִין הַנַּ\"ל, בְּחִינַת פִּי שְׁנַיִם כַּנַּ\"ל:"
  ],
  "Likutei Halakhot%2C Choshen Mishpat%2C Laws of Loans.": [
    "הַמַּלְוֶה בִּשְׁטָר, גּוֹבֶה מִן הַמְשֻׁעְבָּדִים. אֲבָל מַלְוֶה בְּעַל פֶּה, אֵין גּוֹבֶה מִן הַמְשֻׁעְבָּדִים:",
    "עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה (סִימָן קעג) שֶׁעַל יְדֵי הַכְּתָב יְכוֹלִין לְהַכִּיר הַנֶּפֶשׁ וּפְנִימִיּוּת שֹׁרֶשׁ הַנֶּפֶשׁ בִּבְחִינַת אָנֹכִי אֲנָא נַפְשִׁי כְּתָבִית יְהָבִית שֶׁבְּהַכְּתָב נוֹתֵן וּמְגַלֶּה הַנֶּפֶשׁ וְכוּ', עַיֵּן שָׁם:",
    " וְנִרְאֶה  לַעֲנִיּוּת  דַּעְתִּי,  שֶׁזֶּה  בְּחִינַת  שֶׁכָּל  הַקִּנְיָנִים וְהַשִּׁעְבּוּדִים עִקַּר גְּמַר קִנְיָנָם וְשִׁעְבּוּדָם הוּא דַּיְקָא עַל יְדֵי הַכְּתָב, דְּהַיְנוּ עַל יְדֵי הַשְּׁטָרוֹת וְזֶה בְּחִינַת גֵּט כְּרִיתוּת שֶׁהוּא עַל יְדֵי כְּתָב דַּיְקָא, כִּי אִיתָא בְּדִבְרֵי רַבֵּנוּ בַּמַּאֲמָר \"גְּזֵלָה\" (סִימָן סט)  שֶׁעִקַּר הָעֲשִׁירוּת הוּא בִּבְחִינַת הָאִשָּׁה, בִּבְחִינַת נֶפֶשׁ, כִּי כָּל הַנְּפָשׁוֹת שָׁרְשָׁם בַּעֲשִׁירוּת. וְזֶה בְּחִינַת כֶּסֶף קִדּוּשִׁין, כִּי הַכֶּסֶף הִיא שְׁלֵמוּת נַפְשָׁהּ וְשָׁרְשָׁהּ. וְעַל כֵּן נִקְנֵית עַל יְדֵי הַכֶּסֶף, עַיֵּן שָׁם. נִמְצָא, שֶׁכָּל הַקִּנְיָנִים שֶׁיֵּשׁ לָאָדָם שֶׁהֵם הָעֲשִׁירוּת שֶׁלּוֹ, כֻּלָּם הֵם שָׁרְשֵׁי נַפְשׁוֹ. וְכָל הַמַּשָּא וּמַתָּן וּמִקָּח וּמִמְכָּר וְהַלְוָאוֹת שֶׁבֵּין אָדָם לַחֲבֵרוֹ כֻּלָּם הֵם בִּבְחִינַת הַנְּפָשׁוֹת שֶׁזֶּה מוֹכֵר לוֹ בְּחִינַת נֶפֶשׁ כָּזוֹ וְלוֹקֵחַ מִמֶּנּוּ תְּמוּרָתוֹ בְּחִינַת נְפָשׁוֹת אֲחֵרִים וְכַמּוּבָא זֶה בְּדִבְרֵי רַבֵּנוּ בְּמָקוֹם אַחֵר, עַיֵּן שָׁם. וְעַל כֵּן עַל יְדֵי הַדִּבּוּר לְבַד רָאוּי לְקַיֵּם הַמַּשָּא וּמַתָּן, כִּי הַדִּבּוּר הוּא מְקוֹם מוֹצָא הַנֶּפֶשׁ בִּבְחִינַת (שִׁיר הַשִּׁירִים ה) נַפְשִׁי יָצְאָה בְדַבְּרוֹ. וּכְמוֹ שֶׁכָּתַב רַבֵּנוּ זִכְרוֹנוֹ לִבְרָכָה (סִימָן סה). וְעַל כֵּן כְּשֶׁמְּדַבֵּר וְאוֹמֵר שֶׁמּוֹכֵר אוֹ נוֹתֵן לוֹ אוֹתוֹ הַדָּבָר עַל יְדֵי זֶה יוֹצֵא בְּחִינַת הַנֶּפֶשׁ הַמְלֻבָּשׁ בְּאוֹתוֹ הַדָּבָר, עַל יְדֵי זֶה הַדִּבּוּר מֵרְשׁוּת מוֹכֵר לִרְשׁוּת חֲבֵרוֹ בִּבְחִינַת נַפְשִׁי יָצְאָה בְדַבְּרוֹ כַּנַּ\"ל. וְעַל כֵּן אָסוּר לַחֲזֹר מִדִּבּוּר וְנִקְרָא מְחֻסַּר אֲמָנָה. וּמִכָּל שֶׁכֵּן עַל יְדֵי הַכֶּסֶף שֶׁהוּא שֹׁרֶשׁ הַנְּפָשׁוֹת כַּנַּ\"ל. עַל כֵּן הוּא קוֹנֶה מִדְּאוֹרַיְתָא, כִּי הַכֹּל תְּאֵבִים אֶל הַמָּמוֹן שֶׁהוּא שֹׁרֶשׁ הַנֶּפֶשׁ. וְעַל כֵּן תֵּכֶף שֶׁמְּקַבֵּל מֵחֲבֵרוֹ כֶּסֶף בְּוַדַּאי הוּא גּוֹמֵר וּמַקְנֵי לוֹ הַנְּפָשׁוֹת שֶׁיֵּשׁ בְּאוֹתָן הַחֲפָצִים הַנִּמְכָּרִים, כִּי כֻּלָּם בְּטֵלִים לְגַבֵּי הַשֹּׁרֶשׁ שֶׁלָּהֶם, דְּהַיְנוּ הַכֶּסֶף, אַךְ עִם כָּל זֶה גְּמַר וְחִזּוּק כָּל הַקִּנְיָנִים הוּא רַק עַל יְדֵי הַכְּתָב, דְּהַיְנוּ הַשְּׁטָר, כִּי הַכְּתָב הוּא בְּחִינַת פְּנִימִיּוּת שֹׁרֶשׁ הַנֶּפֶשׁ כַּנַּ\"ל. וְעַל כֵּן כְּשֶׁנּוֹתֵן לוֹ כְּתָב וּמְגַלֶּה דַּעְתּוֹ וּרְצוֹנוֹ בְּהַכְּתָב שֶׁהוּא מוֹכֵר אוֹ נוֹתֵן לוֹ אֵיזֶה חֵפֶץ אֲזַי מוֹצִיא הַדָּבָר לְגַמְרֵי מֵרְשׁוּתוֹ עִם פְּנִימִיּוּת שָׁרְשׁוֹ, כִּי מְגַלֶּה פְּנִימִיּוּת שֹׁרֶשׁ נַפְשׁוֹ עַל יְדֵי הַכְּתָב שֶׁרוֹצֶה לְהוֹצִיא אוֹתוֹ הַדָּבָר מֵרְשׁוּתוֹ וּלְמָסְרוֹ לְאַחֵר. נִמְצָא, שֶׁעַל יְדֵי הַכְּתָב נִגְמָר וְיוֹצֵא הַדָּבָר לְגַמְרֵי מֵרְשׁוּתוֹ וְאֵין לוֹ שׁוּם אֲחִיזָה וְשַׁיָּכוּת אֶצְלוֹ כְּלָל, כִּי יוֹצֵא אֲפִלּוּ מִפְּנִימִיּוּת שֹׁרֶשׁ נַפְשׁוֹ עַל יְדֵי הַכְּתָב שֶׁהוּא מְגַלֶּה שָׁם פְּנִימִיּוּת מִשֹּׁרֶשׁ נַפְשׁוֹ שֶׁמְּרֻצֶּה לְהוֹצִיאוֹ כַּנַּ\"ל, וְעַל כֵּן חִזּוּק וּגְמַר כָּל הַקִּנְיָנִים עַל יְדֵי הַכְּתָב כַּנַּ\"ל, כִּי הוּא תַּכְלִית גְּמַר הָאַחֲרוֹן, כִּי קֹדֶם הַכְּתָב אַף שֶׁמָּכַר לוֹ בְּאֶחָד מִדַּרְכֵי הַקִּנְיָן, עִם כָּל זֶה אֵינוֹ יוֹצֵא מִפְּנִימִיּוּת שֹׁרֶשׁ נַפְשׁוֹ כִּי אִם עַל יְדֵי הַכְּתָב כַּנַּ\"ל. וְזֶה בְּחִינַת הַגֵּט כְּרִיתוּת, כִּי אַף שֶׁנִּקְנֵית לוֹ בְּכֶסֶף, עִם כָּל זֶה אַחַר כָּךְ אַחַר שֶׁנִּקְנֵית לוֹ נִכְלָלִין זֶה בָּזֶה וְנִשְׁרֶשֶׁת בְּנַפְשׁוֹ וְאִי אֶפְשָׁר לְהוֹצִיאָהּ לְגַמְרֵי מִפְּנִימִיּוּת שֹׁרֶשׁ נַפְשׁוֹ כִּי אִם עַל יְדֵי הַכְּתָב, דְּהַיְנוּ הַגֵּט שֶׁשָּׁם מְגַלֶּה פְּנִימִיּוּת שֹׁרֶשׁ נַפְשׁוֹ שֶׁרְצוֹנוֹ לְהוֹצִיאָהּ וַאֲזַי הוּא כְּרִיתוּת לְגַמְרֵי, כִּי שׁוּב אֵין לָהּ שׁוּם שַׁיָּכוּת אֶצְלוֹ כַּנַּ\"ל. וְעַל כֵּן נִקְרָא גֵּט כְּרִיתוּת, כִּי אֵין שׁוּם דָּבָר הַכּוֹרֵת רַק הַכְּתָב שֶׁשָּׁם נִתְגַּלֶּה פְּנִימִיּוּת שֹׁרֶשׁ הַנֶּפֶשׁ כַּנַּ\"ל:"
  ],
  "Likutei Halakhot%2C Choshen Mishpat%2C Laws of Plaintiffs and Defendants.": [
    "מוֹדֶה בְּמִקְּצַת הַטַּעֲנָה-יִשָּׁבַע, אֲבָל כּוֹפֵר בַּכֹּל-פָּטוּר מִשְּׁבוּעָה, רַק חֲכָמֵינוּ זִכְרוֹנָם לִבְרָכָה תִּקְּנוּ הֶסֵּת:",
    " עַל פִּי הַמַּאֲמָר \"תְּפִלָּה לַחֲבַקּוּק\" סִימָן יט, עַיֵּן שָׁם הֵיטֵב:",
    " וְהִנֵּה יִשְֹרָאֵל זָכוּ לִשְׁלֵמוּת לְשׁוֹן הַקֹּדֶשׁ אֲשֶׁר עַל יָדוֹ רוֹמְמָנוּ מִכָּל לָשׁוֹן, עַיֵּן שָׁם, כִּי עַמְּךָ יִשְֹרָאֵל כֻּלָּם צַדִּיקִים שֶׁהוּא בְּחִינַת שְׁמִירַת הַבְּרִית שֶׁהוּא עַל יְדֵי שְׁלֵמוּת לְשׁוֹן הַקֹּדֶשׁ, כְּמוֹ שֶׁמְּבֹאָר שָׁם וְעַל כֵּן כּוֹפֵר בַּכֹּל פָּטוּר מִן הַשְּׁבוּעָה, כִּי כְּשֶׁהוּא מוֹדֶה בְּמִקְּצַת נִמְצָא שֶׁהוּא בִּבְחִינַת עֵץ הַדַּעַת טוֹב וָרָע, בְּחִינַת תַּרְגּוּם שֶׁהוּא מְעֹרָב טוֹב וָרָע, כִּי הַשֶּׁקֶר וְהַהַכְחָשָׁה הוּא זֻהֲמַת הַנָּחָשׁ שֶׁהוּא רַע הַכּוֹלֵל לְשׁוֹנוֹת הָעַמִּים, פְּגַם הַבְּרִית. בִּבְחִינַת יִלְדֵי שֶׁקֶר זֶרַע מְנָאֵף וְכוּ' (יְשַׁעְיָה נז).  וְעַל כֵּן הָעַכּוּ\"ם כֻּלָּם מְלֵאִים  שֶׁקֶר, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, אֲבָל שְׁאֵרִית יִשְֹרָאֵל לֹא יַעֲשֹוּ עַוְלָה וְלֹא יְדַבְּרוּ כָזָב וְכוּ', כִּי הֵם כֻּלָּם זֶרַע אֱמֶת. בְּחִינַת שׁוֹמְרֵי הַבְּרִית, בְּחִינַת וְעַמֵּךְ יִשְֹרָאֵל כֻּלָּם צַדִּיקִים כַּנַּ\"ל. שֶׁהוּא בְּחִינַת שְׁלֵמוּת לְשׁוֹן הַקֹּדֶשׁ וְעַל כֵּן אֵין אָנוּ חוֹשְׁדִין אֶת יִשְֹרָאֵל עַל שֶׁקֶר גָּמוּר שֶׁיִּהְיֶה כּוֹפֵר בַּכֹּל שֶׁהוּא רַע הַכּוֹלֵל לְגַמְרֵי. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, חֲזָקָה אֵין אָדָם מֵעֵז פָּנָיו בִּפְנֵי בַּעַל חוֹבוֹ, כִּי הָעַזּוּת הוּא גַּם כֵּן זֻהֲמַת הַנָּחָשׁ רַע לְגַמְרֵי, בְּחִינַת פְּגַם הַבְּרִית, בְּחִינַת וּמֵצַח אִשָּׁה זוֹנָה וְכוּ'. וְכַמּוּבָא שֶׁשָּׁם עִקַּר הַחֲצִיפוּת וְהָעַזּוּת הֵפֶךְ הַקְּדֻשָּׁה, שֶׁהוּא בְּחִינַת לְשׁוֹן הַקֹּדֶשׁ, שֶׁהוּא בְּחִינַת בֹּשֶׁת פָּנִים, בְּחִינַת יִרְאָה בֹּשֶׁת. וּבְוַדַּאי לֹא נֶחֱשָׁד יִשְֹרָאֵל שֶׁיְּשַׁקֵּר וְיָעֵז פָּנָיו שֶׁהוּא תֹּקֶף הַזֻּהֲמָא שֶׁל בְּחִינַת לְשׁוֹנוֹת הַעֲמָמִין, וּבִפְרָט נֶגֶד בַּעַל חוֹבוֹ שֶׁעָשָֹה לוֹ טוֹבָה. וְהוּא יָעֵז נֶגְדּוֹ וְיִהְיֶה כְּפוּי טוֹבָה שֶׁזֶּהוּ בְּחִינַת פְּגַם זֻהֲמַת הַנָּחָשׁ שֶׁבָּא עַל יְדֵי חֵטְא עֵץ הַדַּעַת, בְּחִינַת הָאִשָּׁה אֲשֶׁר נָתַתָּה עִמָּדִי. וְאָמְרוּ רַבּוֹתֵינוּ זִכְרוֹנָם לִבְרָכָה שֶׁהָיָה כְּפוּי טוֹבָה, כִּי אָז כָּפַר בָּעִקָּר, בְּחִינַת כּוֹפֵר בַּכֹּל, אֲבָל יִשְֹרָאֵל שֶׁעָמְדוּ עַל הַר סִינַי פָּסְקָה זֻהֲמָתָן, כִּי זָכוּ לִשְׁלֵמוּת לְשׁוֹן הַקֹּדֶשׁ שֶׁעַל יָדוֹ בָּחַר בָּנוּ אָז מִכָּל לָשׁוֹן. וְעַל כֵּן הֵם בְּחֶזְקַת שֶׁאֵינָם כְּפוּי טוֹבָה וְלֹא יָעֵזּוּ פְּנֵיהֶם לְשַׁקֵּר לְגַמְרֵי, אֲבָל כְּשֶׁהוּא מוֹדֶה בְּמִקְּצָת, נִמְצָא, שֶׁבִּקְצָת הוּא מוֹדֶה עַל הָאֱמֶת שֶׁהוּא בְּחִינַת טוֹב. וּקְצָת מְשַׁקֵּר, שֶׁהוּא הָרַע. וְנִמְצָא, שֶׁהוּא בִּבְחִינַת עֵץ הַדַּעַת טוֹב וָרָע, בְּחִינַת תַּרְגּוּם שֶׁהוּא כָּרוּךְ תָּמִיד אַחַר בְּחִינַת לְשׁוֹן הַקֹּדֶשׁ, בְּחִינַת קְדֻשַּׁת יִשְֹרָאֵל. וְעַל כֵּן רָמִי רַחֲמָנָא שְׁבוּעָה עָלֵיהּ, כִּי הֵיכֵי דְּלוֹדֵי. אֲבָל זֶה רָחוֹק שֶׁיִּפֹּל, חַס וְשָׁלוֹם, אִישׁ הַיִּשְֹרְאֵלִי מֵאִיגָּרָא רָמָא וְכוּ', דְּהַיְנוּ מִקְּדֻשַּׁת יִשְֹרָאֵל בְּחִינַת לְשׁוֹן הַקֹּדֶשׁ אֶל הָרַע לְגַמְרֵי, דְּהַיְנוּ כּוֹפֵר בַּכֹּל, רַחֲמָנָא לִצְלַן. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (שָׁם), וּבְכֻלֵּי בָּעֵי דְּלוֹדֵי לֵיהּ וּבְכֻלֵּי בָּעֵי לְכַפְּרֵיהּ זֶה בְּחִינַת עֵץ הַדַּעַת שֶׁהוּא מְעֹרָב טוֹב וָרָע. וְהוּא בְּחִינַת מַתְקְלָא, כַּמּוּבָא שָׁם שֶׁהוּא נוֹטֶה לְכָאן וּלְכָאן, כִּי הוּא סָמוּךְ אֶל הַקְּדֻשָּׁה. וּמִלְּמַטָּה סָמוּךְ אֶל הַסִּטְרָא אָחֳרָא, כִּי הוּא בֵּין שְׁנֵיהֶם. וְעַל כֵּן חַיָּב שְׁבוּעָה, כִּי הַשְּׁבוּעָה הִוא בְּחִינַת שְׁלֵמוּת לְשׁוֹן הַקֹּדֶשׁ וּכְמוֹ שֶׁכָּתוּב לְעֵיל בְּהִלְכוֹת שְׁבוּעוֹת שֶׁבְּחִינַת הַשְּׁבוּעָה הִיא בְּחִינַת שֶׁמְּקַשֵּׁר הַדִּבּוּר אֶל הַקְּדֻשָּׁה וְאָז אִי אֶפְשָׁר לְשַׁנּוֹתוֹ. בִּבְחִינַת לֹא יַחֵל דְּבָרוֹ-לֹא יַעֲשֶֹה דְּבָרוֹ חֻלִּין וּכְמוֹ שֶׁאָמְרוּ שָׁם. כִּי הַשְּׁבוּעָה הִוא בִּבְחִינַת מַלְכוּת כַּמּוּבָא, שֶׁהִיא בְּחִינַת לְשׁוֹן הַקֹּדֶשׁ. וְזֶה בְּחִינַת נִשְׁבַּעְתִּי בְקָדְשִׁי (תְּהִלִּים פט)  שֶׁעִקַּר הַשְּׁבוּעָה הוּא שֶׁמְּחַבֵּר הַדִּבּוּר אֶל הַקְּדֻשָּׁה שֶׁזֶּה בְּחִינַת לְשׁוֹן הַקֹּדֶשׁ כַּנַּ\"ל. וְעַל כֵּן מֵאַחַר שֶׁהוּא בִּבְחִינַת תַּרְגּוּם, בְּחִינַת עֵץ הַדַּעַת כַּנַּ\"ל, עַל כֵּן עַל יְדֵי הַשְּׁבוּעָה שֶׁהוּא בְּחִינַת לְשׁוֹן הַקֹּדֶשׁ, בְּוַדַּאי יוֹדֶה עַל הָאֱמֶת, כִּי דֶּרֶךְ הַתַּרְגּוּם לַעֲלוֹת אֶל לְשׁוֹן הַקֹּדֶשׁ, דְּהַיְנוּ שֶׁהָרַע נִכְנָע וְנִתְבַּטֵּל וְהַטּוֹב עוֹלֶה אֶל לְשׁוֹן הַקֹּדֶשׁ, כְּמוֹ שֶׁכָּתוּב שָׁם:",
    " וְזֶה בְּחִינַת שְׁבוּעָה לְהַכְחִישׁ אֶת הָעֵד שֶׁהִיא גַּם כֵּן שְׁבוּעָה דְּאוֹרַייתָא, כִּי עִקַּר הָעֵדוּת בִּשְׁנַיִם שֶׁהֵם בְּחִינַת שְׁלֵמוּת לְשׁוֹן הַקֹּדֶשׁ, בְּחִינַת פִּי שְׁנַיִם כַּנַּ\"ל. שֶׁזֶּה בְּחִינַת לְשׁוֹן הַקֹּדֶשׁ, בְּחִינַת וְיִהְיוּ נָא פִּי שְׁנַיִם, בְּחִינַת שְׁנַיִם מִקְרָא כַּנַּ\"ל. וְעַל כֵּן יֵשׁ לָהֶם נֶאֱמָנוּת שֶׁמְּדַבְּרִים אֱמֶת, כִּי שְׁלֵמוּת לְשׁוֹן הַקֹּדֶשׁ הִיא בְּחִינַת אֱמֶת וֶאֱמוּנָה, אֲבָל כְּשֶׁהוּא אֶחָד לְבַד הוּא בִּבְחִינַת תַּרְגּוּם,  בִּבְחִינַת וְאֶחָד תַּרְגּוּם, כִּי עִקַּר הַקְּדֻשָּׁה, דְּהַיְנוּ בְּחִינַת לְשׁוֹן הַקֹּדֶשׁ. הוּא בִּבְחִינַת שְׁנַיִם מִקְרָא, בְּחִינַת פִּי שְׁנַיִם כַּנַּ\"ל. שֶׁזֶּה בְּחִינַת לְשׁוֹן הַקֹּדֶשׁ שֶׁהַלָּשׁוֹן שֶׁהוּא הַדִּבּוּר:",
    "מְחֻבָּר אֶל הַקֹּדֶשׁ, שֶׁהוּא הַחָכְמָה בְּחִינַת רוּחַ עִלָּאָה וְרוּחַ תַּתָּאָה, בִּבְחִינַת הִתְחַבְּרוּת אֱמֶת וֶאֱמוּנָה, שֶׁזֶּה עִקַּר הַקְּדֻשָּׁה וְאָז אֵין לְהַשֶּׁקֶר שֶׁהוּא הָרַע שׁוּם אֲחִיזָה, אֲבָל כְּשֶׁהוּא אֶחָד נִפְרָד וְאֵין שֵׁנִי בֶּן זוּגוֹ, אֲזַי הוּא בִּבְחִינַת אֶחָד תַּרְגּוּם, בְּחִינַת עֵץ הַדַּעַת, כִּי  כְּשֶׁבְּחִינַת  הַקְּדֻשָּׁה  יוֹרֶדֶת וְנִפְרֶדֶת מִלְּמַעְלָה, אֲזַי מִתְלַבֶּשֶׁת לְמַטָּה וְהֵם נֶאֱחָזִין בָּהּ וּמִזֶּה נַעֲשֶֹה בְּחִינַת עֵץ הַדַּעַת שֶׁהוּא מְעֹרָב טוֹב וָרָע. וְזֶה בְּחִינַת טוֹבִים הַשְּׁנַיִם מִן הָאֶחָד (קֹהֶלֶת ד) כִּי לֹא טוֹב הֱיוֹת הָאָדָם לְבַדּוֹ. וְעַל כֵּן כְּשֶׁהוּא עֵד אֶחָד אֵין הָאֱמֶת בָּרוּר, כִּי כְּשֶׁהוּא אֶחָד וְאֵין שֵׁנִי יֵשׁ לָהֶם אֲחִיזָה, חַס וְשָׁלוֹם, כַּנַּ\"ל. וְכֵן מָצִינוּ שֶׁאָדָם אָסוּר לָצֵאת יְחִידִי בַּלַּיְלָה, אֲבָל שְׁנַיִם רַשָּׁאִים, כִּי כְּשֶׁהֵם שְׁנַיִם הֵם נִשְׁמָרִים מֵהֶם, כִּי אֵין לָהֶם אֲחִיזָה בָּהֶם. בִּבְחִינַת טוֹבִים הַשְּׁנַיִם כַּנַּ\"ל. וְעַל כֵּן אֵין לְעֵד אֶחָד נֶאֱמָנוּת לְגַמְרֵי, כִּי הוּא בִּבְחִינַת אֶחָד תַּרְגּוּם. שֶׁהוּא מְעֹרָב טוֹב וָרָע כַּנַּ\"ל. וְגַם אֵין יָכוֹל הַבַּעַל דָּבָר לְהַכְחִישׁוֹ לְגַמְרֵי מֵאַחַר שֶׁהוּא סָמוּךְ אֶל הַקְּדֻשָּׁה וְיֵשׁ שָׁם טוֹב כַּנַּ\"ל וְעַל כֵּן צָרִיךְ לִשָּׁבַע כְּנֶגְדּוֹ, וְעַל יְדֵי הַשְּׁבוּעָה נֶאֱמָן לְהַכְחִישׁ אֶת הָעֵד, כִּי הַשְּׁבוּעָה הִיא בְּחִינַת לְשׁוֹן הַקֹּדֶשׁ שֶׁהִוא לְמַעְלָה מִן הַתַּרְגּוּם, כִּי הַשְּׁבוּעָה הִוא בְּחִינַת פִּי שְׁנַיִם, דְּהַיְנוּ שֶׁמְּקַשֵּׁר הַדִּבּוּר אֶל הַקְּדֻשָּׁה כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁכְּשֶׁכּוֹפֵל דְּבָרָיו הֲוֵי לְשׁוֹן שְׁבוּעָה לְעִנְיַן שְׁבוּעַת בִּטּוּי, כִּי כֶּפֶל הַדְּבָרִים הוּא בְּחִינַת פִּי שְׁנַיִם, בְּחִינַת שְׁנַיִם מִקְרָא, בְּחִינַת לְשׁוֹן הַקֹּדֶשׁ שֶׁהִיא בְּחִינַת שְׁבוּעָה כַּנַּ\"ל, בְּחִינַת שֶׁבַע בַּיּוֹם הִלַּלְתִּיךָ (תְּהִלִּים קיט), הַיְנוּ בְּחִינַת לְשׁוֹן הַקֹּדֶשׁ שֶׁהוּא בְּחִינַת תְּהִלּוֹת וּתְפִלּוֹת לַה' יִתְבָּרַךְ. וְעַל כֵּן עַל יְדֵי הַשְּׁבוּעָה שֶׁהִוא בְּחִינַת לְשׁוֹן הַקֹּדֶשׁ, בְּחִינַת פִּי שְׁנַיִם נֶאֱמָן, נֶגֶד הָעֵד שֶׁהוּא בְּחִינַת אֶחָד תַּרְגּוּם כַּנַּ\"ל:",
    "וּבַדּוֹרוֹת הָאַחֲרוֹנִים תִּקְּנוּ גַּם לְכוֹפֵר הַכֹּל שְׁבוּעַת הֶסֵּת, כִּי בְּתֹקֶף הַגָּלוּת  שֶׁהִתְגַּבְּרָה  הַסִּטְרָא אָחֳרָא, דְּהַיְנוּ לְשׁוֹנוֹת הָעַמִּים בְּחִינַת הַשֶּׁקֶר. מֵאַחַר שֶׁיִּשְֹרָאֵל גָּלוּ בֵּינֵיהֶם, עַל כֵּן תִּקְּנוּ שְׁבוּעָה אֲפִלּוּ לְכוֹפֵר בַּכֹּל, כִּי עַכְשָׁו אֶפְשָׁר שֶׁיִּתְאַחֵז בּוֹ גַּם הַשֶּׁקֶר לְגַמְרֵי, חַס וְשָׁלוֹם, כַּנַּ\"ל, דְּהַיְנוּ לְשׁוֹנוֹת הָעַמִּים כַּנַּ\"ל. וְעַל כֵּן צָרִיךְ שְׁבוּעָה, וְעַל כֵּן קְרָאוּהָ שְׁבוּעַת הֶסֵּת, כִּי הִיא כְּנֶגֶד זֻהֲמַת הַנָּחָשׁ שֶׁהוּא הַשֶּׁקֶר לְגַמְרֵי וְהוּא הַנִּקְרָא מֵסִית. וְעַל כֵּן חֲכָמֵינוּ זִכְרוֹנָם לִבְרָכָה הֵסִיתוּ בּוֹ וְהִתְגָּרוּ בּוֹ וְתִקְּנוּ שְׁבוּעָה, כִּי הֵיכִי דְּלוֹדֵי כְּדֵי לְהַכְנִיעוֹ, כִּי בְּוַדַּאי עַל יְדֵי הַשְּׁבוּעָה יוֹדֶה כִּי לֹא נֶחֱשָׁד עַל הַשְּׁבוּעָה, אַף שֶׁהוּא כּוֹפֵר בַּכֹּל. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, אִשְׁתְּמוּטֵי קָא מִשְׁתַּמֵּיט. וְגַם מֵחֲמַת שֶׁמָּא מִלְוֶה יְשָׁנָה יֵשׁ לוֹ עָלָיו. וְעַיֵּן בַּפּוֹסְקִים הַדִּינִים הַלָּלוּ, כִּי אֲפִלּוּ בַּגָּלוּת שֶׁמִּתְגַּבֵּר אֲפִלּוּ הָרַע לְגַמְרֵי כַּנַּ\"ל, דְּהַיְנוּ לְשׁוֹנוֹת הָעַמִּים כַּנַּ\"ל אִי אֶפְשָׁר לָהֶם לְהִתְגַּבֵּר כִּי אִם עַל יְדֵי מְעַט הַטּוֹב שֶׁיֵּשׁ בֵּינֵיהֶם, דְּהַיְנוּ שֶׁמַּרְאֶה לוֹ הֶתֵּר אֲפִלּוּ בְּהָרַע לְגַמְרֵי. וְאַף שֶׁבֶּאֱמֶת אֵין זֶה הֶתֵּר כְּלָל, עִם כָּל זֶה מֵאַחַר שֶׁתְּחִלַּת פִּתְחוֹ לְפַתּוֹתוֹ הוּא עַל יְדֵי זֶה. נִמְצָא, שֶׁיֵּשׁ שָׁם גַּם כֵּן קְצָת וּמְעַט דִּמְעַט טוֹב. וְעַל כֵּן יֵשׁ כֹּחַ לְהַכְנִיעוֹ, מֵאַחַר שֶׁאֵין הִתְגַּבְּרוּתוֹ כִּי אִם עַל יְדֵי בְּחִינַת מְעַט טוֹב שֶׁיֵּשׁ שָׁם. וְעַל כֵּן כְּשֶׁנִּתְגַּלֶּה הָאֱמֶת, דְּהַיְנוּ בְּחִינַת הַקְּדֻשָּׁה וְהַטּוֹב לְגַמְרֵי אֲזַי הָרַע נִכְנָע וְנוֹפֵל לְגַמְרֵי. וְעַל כֵּן אֲפִלּוּ הַכּוֹפֵר בַּכֹּל מֵאַחַר שֶׁאֲפִלּוּ גַּם עַתָּה אֵין אָנוּ חוֹשְׁדִין יִשְֹרָאֵל לִכְפֹּר לְגַמְרֵי כִּי אִם עַל יְדֵי אֵיזֶה הֶתֵּר כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁמָּא מִלְוֶה יְשָׁנָה וְכוּ'. כִּי בְּוַדַּאי מֻכְרָח שֶׁיִּהְיֶה שָׁם קְצָת טוֹב כַּנַּ\"ל. עַל כֵּן עַל יְדֵי הַשְּׁבוּעָה שֶׁהִיא בְּחִינַת לְשׁוֹן הַקֹּדֶשׁ,  בְּוַדַּאי יוֹדֶה עַל הָאֱמֶת וַאֲזַי הָרַע נִכְנָע בְּיוֹתֵר בִּבְחִינַת עֵת אֲשֶׁר שָׁלַט הָאָדָם וְכוּ', כַּמּוּבָא. כִּי זֶה בְּעַצְמוֹ שֶׁהִתְגַּבֵּר עָלָיו הָרַע וְהַשֶּׁקֶר כַּנַּ\"ל עַכְשָׁו מוֹדֶה עַל הָאֱמֶת עַל יְדֵי הַשְּׁבוּעָה. וּמְבַטֵּל דִּבְרֵי הַשֶּׁקֶר שֶׁדִּבֵּר מִקֹּדֶם:",
    "אֲבָל בְּוַדַּאי כְּשֶׁמִּתְבָּרֵר לָנוּ שֶׁהוּא כּוֹפֵר בְּלִי שׁוּם הֶתֵּר אֵין נוֹתְנִין לוֹ שְׁבוּעָה, כִּי הַכּוֹפֵר בְּפִקָּדוֹן חָשׁוּד עַל הַשְּׁבוּעָה, כִּי הָרַע לְגַמְרֵי, דְּהַיְנוּ שֶׁקֶר גָּמוּר אִי אֶפְשָׁר לַהֲפֹךְ אֶל הַקְּדֻשָּׁה, דְּהַיְנוּ אֶל הָאֱמֶת עַל יְדֵי שְׁלֵמוּת לְשׁוֹן הַקֹּדֶשׁ, רַק מִן הַסְּתָם אָנוּ מְבַקְּשִׁין לְהַפֵּךְ בִּזְכוּתוֹ וְלִמְצֹא לוֹ הֶתֵּר בְּחִינַת קְצָת טוֹב כַּנַּ\"ל. וַאֲזַי אֶפְשָׁר לְהָפְכוֹ אֶל הַקְּדֻשָּׁה, דְּהַיְנוּ אֶל הָאֱמֶת, עַל יְדֵי הַשְּׁבוּעָה שֶׁהִיא בְּחִינַת לְשׁוֹן הַקֹּדֶשׁ כַּנַּ\"ל שֶׁזֶּה בְּחִינַת לְשׁוֹן תַּרְגּוּם שֶׁעוֹלֶה אֶל לְשׁוֹן הַקֹּדֶשׁ, כִּי עַכְשָׁו עַל יְדֵי הִתְגַּבְּרוּת לְשׁוֹנוֹת הַעֲמָמִין עַל יִשְֹרָאֵל, עַל יְדֵי מְעַט הַטּוֹב שֶׁבָּהֶם, עַל יְדֵי זֶה נִתְהַפְּכִין לְשׁוֹנוֹת הַעֲמָמִין לִבְחִינַת תַּרְגּוּם, מֵאַחַר שֶׁכָּבְשׁוּ אֶת יִשְֹרָאֵל שֶׁהֵם בְּחִינַת טוֹב בֵּינֵיהֶם. נִמְצָא, שֶׁהֵם בִּבְחִינַת מְעֹרָב טוֹב וָרָע, בְּחִינַת תַּרְגּוּם. וְעַל יְדֵי זֶה בְּעַצְמוֹ יֵשׁ לָנוּ כֹּחַ לְהַכְנִיעָם. בִּבְחִינַת לְשׁוֹן תַּרְגּוּם שֶׁמַּכְנִיעִין הָרַע שֶׁבּוֹ וְהַטּוֹב עוֹלֶה אֶל הַקְּדֻשָּׁה. וְזֶה בְּחִינַת עֵת אֲשֶׁר שָׁלַט וְכוּ' כַּמּוּבָא וְכַנַּ\"ל. כִּי מֵחֲמַת שֶׁהֵם שׁוֹלְטִין עַל הָאָדָם דִּקְדֻשָּׁה, עַל יְדֵי זֶה דַּיְקָא מַכְנִיעִין אוֹתָם מֵאַחַר שֶׁיֵּשׁ טוֹב הַרְבֵּה בֵּינֵיהֶם יֵשׁ כֹּחַ לְהִתְגַּבֵּר וּלְהַכְנִיעַ הָרַע וּלְהוֹצִיא הַטּוֹב:",
    "וְזֶה  בְּחִינַת  כַּמָּה  מִצְווֹת  שֶׁאֵינָם  נוֹהֲגִים  בְּחוּץ  לָאָרֶץ מִדְּאוֹרַיְתָא, כְּגוֹן מִצְווֹת הַתְּלוּיוֹת בָּאָרֶץ וְאַף עַל פִּי כֵן חֲכָמֵינוּ זִכְרוֹנָם לִבְרָכָה תִּקְּנוּ שֶׁיִּנְהֲגוּ גַּם בְּחוּץ לָאָרֶץ, כִּי חוּץ לָאָרֶץ שֶׁהוּא אֶרֶץ הַעֲמָמִין בְּוַדַּאי אֵין רָאוּי שֶׁיִּנְהֲגוּ בְּאַרְצָם מִצְווֹת, כִּי הֵם רַע לְגַמְרֵי כַּנַּ\"ל. רַק מֵאַחַר שֶׁיִּשְֹרָאֵל שְׁרוּיִין בֵּינֵיהֶם, עַל כֵּן עַל יְדֵי זֶה נִמְצָא עַתָּה גַּם שָׁם טוֹב וְעַל כֵּן תִּקְּנוּ גַּם שָׁם הַמִּצְווֹת  הַתְּלוּיוֹת  בָּאָרֶץ.  וּכְמוֹ שֶׁשָּׁמַעְתִּי מֵאֲדוֹנֵנוּ, מוֹרֵנוּ וְרַבֵּנוּ, נֵרוֹ יָאִיר, שֶׁמֵּחֲמַת שֶׁעַכְשָׁו יוֹשְׁבִין יִשְֹרָאֵל אֵצֶל עַכּוּ\"ם יְדוּעִים, עַל יְדֵי זֶה נֶחֱלָשׁ הָרַע שֶׁלָּהֶם וְנִכְנָע. ה' יִתְבָּרַךְ יְמַהֵר גְּאֻלָּתֵנוּ גְּאֻלָּה שְׁלֵמָה בִּמְהֵרָה בְּיָמֵינוּ, אָמֵן וְאָמֵן כֵּן יְהִי רָצוֹן:",
    "שָׁמַעְתִּי מֵאֲדוֹנֵנוּ, מוֹרֵנוּ וְרַבֵּנוּ שֶׁיֵּשׁ טִקְלָא שֶׁנִּלְכְּדוּ בָּהּ כַּמָּה גְּדוֹלֵי הַדּוֹר וְעַל כֵּן לִפְעָמִים מִתְפַּלְּלִין כָּרָאוּי כְּדֶרֶךְ הַגְּדוֹלִים וְגַם עוֹשִֹים טוֹב הַרְבֵּה. וְאַף עַל פִּי כֵן לִפְעָמִים לְהֵפֶךְ, חַס וְשָׁלוֹם. וְזֶה עַל יְדֵי אֻמָּה יְדוּעָה שֶׁלָּכְדָה וְכָבְשָׁה אֶת הַמְדִינָה. וְהַצַּדִּיק הָאֱמֶת הָיָה לוֹ לְעֵזֶר לְהִנָּצֵל מִזֶּה. עַל יְדֵי שֶׁגַּם מִקֹּדֶם הָיָה סָמוּךְ אֶל הַסְּפָר, אַךְ עַכְשָׁו מֵחֲמַת שֶׁיִּשְֹרָאֵל הַרְבֵּה יוֹשְׁבִין אֶצְלָם, עַל יְדֵי זֶה אֵינוֹ רַע כָּל כָּךְ כְּמִקֹּדֶם, ה' יִשְׁמְרֵנוּ וְיִגְאָלֵנוּ מְהֵרָה, אָמֵן:"
  ],
  "Likutei Halakhot%2C Choshen Mishpat%2C Laws of Collecting Loans.": [
    "אָסוּר לִכָּנֵס לְבֵית הַלּוֹוֶה לִקַּח עֲבוֹטוֹ, שֶׁנֶּאֱמַר, \"בַּחוּץ תַּעֲמֹד וְכוּ'\".:",
    " עַל פִּי הַמַּאֲמָר שֶׁל \"גְּזֵלָה\" סִימָן סט, עַיֵּן שָׁם הֵיטֵב.:",
    " וְהַכְּלָל, שֶׁכָּל הַנְּפָשׁוֹת שָׁרְשָׁם בַּעֲשִׁירוּת. וְעַל כֵּן עִקַּר הָעֲשִׁירוּת עַל יְדֵי בְּחִינַת הָאִשָּׁה שֶׁהִיא בְּחִינַת נֶפֶשׁ שֶׁשָּׁרְשָׁהּ וְחִיּוּתָהּ עַל יְדֵי עֲשִׁירוּת. וְעַל כֵּן הַגּוֹזֵל אֶת חֲבֵרוֹ כְּאִלּוּ נוֹטֵל אֶת נַפְשׁוֹ וְעַיֵּן שָׁם. וְאִיתָא שָׁם שֶׁלִּפְעָמִים הַגַּזְלָן אֵינוֹ נוֹטֵל אֶת נַפְשׁוֹ אַף עַל פִּי שֶׁגְּזָלוֹ מָמוֹן, כִּי כְּשֶׁהַנֶּפֶשׁ רוֹאָה שֶׁזֶּה הַגַּזְלָן עוֹמֵד לְגָזְלוֹ וְלִקַּח אֶת חִיּוּת נַפְשׁוֹ, אֲזַי הַנֶּפֶשׁ מְצַמְצֶמֶת וּמְכַוֶּצֶת עַצְמָהּ וְאֵינָהּ מַנַּחַת לִקַּח אוֹתָהּ וְאַף שֶׁלּוֹקֵחַ מָמוֹנוֹ אֵין בּוֹ שׁוּם חִיּוּת הַנֶּפֶשׁ וְהוּא רַק עַפְרָא בְּעָלְמָא, מֵאַחַר שֶׁהַנֶּפֶשׁ הִתְגַּבְּרָה וְלֹא הִנִּיחָה לִקַּח אוֹתָהּ, עַיֵּן שָׁם:",
    " וְהִנֵּה אָנוּ רוֹאִים שֶׁהַתּוֹרָה חָסָה עַל נֶפֶשׁ הַלּוֹוֶה הֶעָנִי וְהַדַּל שֶׁלָּוָה מֵחֲבֵרוֹ וְאֵין לוֹ לְשַׁלֵּם וְהוּא מֻכְרָח לְהוֹצִיא מִיָּדוֹ יֶתֶר הַפְּלֵטָה מְעַט הַמִּטַּלְטְלִין הַנִּשְׁאֲרִין לוֹ שֶׁבָּהֶם תָּלוּי כָּל חִיּוּתוֹ, דְּהַיְנוּ שֹׁרֶשׁ נַפְשׁוֹ שֶׁהוּא תָּלוּי בַּעֲשִׁירוּת כַּנַּ\"ל. וְאִם יוֹצִיא הַכֹּל מִתַּחַת יָדוֹ יִהְיֶה נֶחֱשָׁב כַּמֵּת מַמָּשׁ, כִּי הוּא מַמָּשׁ יְצִיאַת הַנֶּפֶשׁ מֵאַחַר שֶׁשָּׁרְשָׁהּ בְּהַמָּמוֹן כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, עָנִי חָשִׁיב כַּמֵּת. כִּי הַנֶּפֶשׁ, שֶׁהִוא חִיּוּת הָאָדָם, תְּלוּיָה בַּעֲשִׁירוּת כַּנַּ\"ל. וְאַף עַל פִּי כֵן זֶה הַלּוֹוֶה מֻכְרָח לְשַׁלֵּם מִכָּל אֲשֶׁר לוֹ, כְּדֵי שֶׁלֹּא יִהְיֶה לֹוֶה רָשָׁע וְכוּ'. וְעַל כֵּן חָסָה הַתּוֹרָה עָלָיו וְצִוְּתָה כַּמָּה מִצְווֹת בָּזֶה לְהִתְנַהֵג עִמּוֹ בְּחֶסֶד, כְּדֵי לְהַשְׁאִיר לוֹ אֵיזֶה חִיּוּת לְהַנֶּפֶשׁ, כִּי בְּוַדַּאי עַל פִּי הַדִּין הָיָה רָאוּי שֶׁיּוֹצִיא כָּל אֲשֶׁר לוֹ עַד הַחָלוּק, כְּדֵי לְסַלֵּק לְמִי שֶׁלָּוָה מִמֶּנּוּ וְהוּא יַחֲזֹר עַל הַפְּתָחִים, אֲבָל הַתּוֹרָה חָסָה עָלָיו וְצִוְּתָה לְסַדֵּר לְבַעַל חוֹב וּלְהַשְׁאִיר לוֹ כְּדֵי שֶׁיִּהְיֶה לְנַפְשׁוֹ חִיּוּת וְלֹא יִהְיֶה כַּמֵּת, כִּי שֹׁרֶשׁ הַנֶּפֶשׁ בְּהַמָּמוֹן כַּנַּ\"ל:",
    " וְזֶה בְּחִינַת שֶׁאָסוּר לְמַשְׁכֵּן כֵּלִים שֶׁעוֹשִֹין בָּהֶם אֹכֶל נֶפֶשׁ, כִּי מֵאַחַר שֶׁהֵם סְמוּכִין לְהַנֶּפֶשׁ, עַל כֵּן הַנֶּפֶשׁ תָּלוּי בָּהֶם בְּיוֹתֵר, עַל כֵּן אָסוּר לְמַשְׁכֵּן אוֹתָם כְּדֵי שֶׁלֹּא לִקַּח שֹׁרֶשׁ נַפְשׁוֹ, כִּי כָּל אֵלּוּ הַמִּצְווֹת כֻּלָּם כְּדֵי לְהַשְׁאִיר לְהַלּוֹוֶה אֵיזֶה שֹׁרֶשׁ נַפְשׁוֹ, כְּדֵי שֶׁלֹא יִהְיֶה כַּמֵּת, חַס וְשָׁלוֹם, כַּנַּ\"ל. וְעַל כֵּן כָּל מַה שֶּׁסָּמוּךְ יוֹתֵר לְהַנֶּפֶשׁ, וּבְוַדַּאי הַנֶּפֶשׁ נִשְׁרֶשֶׁת שָׁם בְּיוֹתֵר, צִוְּתָה הַתּוֹרָה לְהַנִּיחַ לוֹ. וְזֶה בְּחִינַת שֶׁאָסוּר לִכָּנֵס לְבֵיתוֹ לַעֲבֹט עֲבוֹטוֹ כְּדֵי שֶׁלֹּא לָבוֹא עָלָיו פִּתְאֹם. וְלַחֲטֹף אֶצְלוֹ כָּל אֲשֶׁר לוֹ וְיוּכַל לְהָמִית אוֹתוֹ, חַס וְשָׁלוֹם, בָּזֶה מֵאַחַר שֶׁשֹּׁרֶשׁ הַנֶּפֶשׁ בְּהַמָּמוֹן כַּנַּ\"ל, רַק שֶׁהוּא בְּעַצְמוֹ יוֹצִיא לוֹ אֶת הָעֲבוֹט כְּדֵי שֶׁהַלּוֹוֶה יוּכַל לִבְחֹר לוֹ וּלְהַשְׁאִיר לְעַצְמוֹ מַה שֶּׁהַנֶּפֶשׁ תָּאֵב לוֹ וְנִשְׁרֶשֶׁת שָׁם בְּיוֹתֵר וּמַה שֶּׁאֵין תָּאֵב לוֹ כָּל כָּךְ וְאֵין הַנֶּפֶשׁ נִשְׁרֶשֶׁת שָׁם כָּל כָּךְ, יוֹצִיא לוֹ לְמַשְׁכּוֹן, כִּי כָּל דָּבָר שֶׁהָאָדָם תָּאֵב לוֹ וְהוּא צָרִיךְ לוֹ בְּיוֹתֵר, הַנֶּפֶשׁ מֻשְׁרֶשֶׁת שָׁם בְּיוֹתֵר. וַאֲפִלּוּ אִם אֵין לְהַלּוֹוֶה כִּי אִם זֶה הַמַּשְׁכּוֹן לְבַד, אַף עַל פִּי כֵן בְּתוֹךְ כָּךְ יוּכַל הַנֶּפֶשׁ לְהִתְגַּבֵּר וּלְצַמְצֵם עַצְמָהּ שֶׁלֹּא יִקְּחוּ אוֹתָהּ כַּנַּ\"ל כְּדֵי שֶׁיִּשָּׁאֵר לוֹ חִיּוּת כַּנַּ\"ל:",
    " וְזֶה בְּחִינַת בַּחוּץ תַּעֲמֹד. וְלֹא יִכְנֹס לְבֵיתוֹ לִפְנִימָה לִקַּח מַשְׁכּוֹנוֹ שֶׁהוּא שֹׁרֶשׁ נַפְשׁוֹ, רַק שֶׁהוּא בְּעַצְמוֹ יוֹצִיא אֵלֶיךָ הָעֲבוֹט הַחוּצָה כְּדֵי שֶׁיּוּכַל לְהַשְׁאִיר לְעַצְמוֹ שֹׁרֶשׁ נַפְשׁוֹ בִּפְנִים בְּתוֹךְ בֵּיתוֹ. וְזֶהוּ בְּחִינַת הָאִסּוּר לִכָּנֵס לַבַּיִת דַּיְקָא, כִּי בַּיִת הוּא מְקוֹם הָעֲשִׁירוּת, כִּי שָׁם מֻנָּחִים כָּל הַחֲפָצִים וְהָעֲשִׁירוּת שֶׁל הָאָדָם. וְזֶה בְּחִינַת בֵּיתוֹ זוֹ אִשְׁתּוֹ שֶׁמִּשָּׁם הָעֲשִׁירוּת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (חֻלִּין דַּף צה), בַּיִת וְאִשָּׁה סִימָן לְהַצְלָחָה, כִּי בָּהֶם תָּלוּי הַהַצְלָחָה, דְּהַיְנוּ הָעֲשִׁירוּת כַּנַּ\"ל. כִּי הַשֶּׁפַע יוֹרֶדֶת לְתוֹךְ הַחֲדָרִים שֶׁל בֵּיתוֹ בִּבְחִינַת (מִשְׁלֵי כד)  וּבְדַעַת חֲדָרִים יִמָּלְאוּ. וּכְמוֹ שֶׁהֵבַנְתִּי מִדִּבְרֵי רַבֵּנוּ, נֵרוֹ יָאִיר, בַּמֶּה שֶׁאָמַר עַל פָּסוּק, \"וְיַעֲקֹב נָסַע סֻכֹּתָה וַיִּבֶן לוֹ בָּיִת, (סִימָן רסו).  וְעַל כֵּן מִי שֶׁבּוֹנֶה בֵּיתוֹ בְּלֹא דַּעַת וּפוֹגֵם בְּבִנְיַן בֵּיתוֹ, עַל כֵּן מִתְמַסְכֵּן. הֵפֶךְ הָעֲשִׁירוּת שֶׁבָּא לְתוֹךְ הַבַּיִת כְּשֶׁהוּא נִבְנֶה כְּתִקּוּנוֹ בְּדַעַת, כְּמוֹ שֶׁכָּתוּב שָׁם. וְעַל כֵּן מְזוּזָה שֶׁהִוא בְּחִינַת תִּקּוּן הַבַּיִת, בְּחִינַת מֹחִין שֶׁל הַבַּיִת, עַל כֵּן הַמְּזוּזָה הִיא בְּחִינַת עֲשִׁירוּת, כְּמוֹ שֶׁכָּתַב רַבֵּנוּ בַּמַּאֲמָר \"צִוִּיתָ צֶדֶק עֵדֹתֶיךָ\" (סִימָן כג).  וּכְמוֹ שֶׁכָּתוּב בְּהִלְכוֹת מְזוּזָה. נִמְצָא, שֶׁשֹּׁרֶשׁ הָעֲשִׁירוּת הוּא בַּבַּיִת וְשָׁם שֹׁרֶשׁ הַנְּפָשׁוֹת שֶׁשָּׁרְשָׁם בַּעֲשִׁירוּת. וְעַל כֵּן אָסוּר לִכָּנֵס לְבֵיתוֹ לִקַּח עֲבוֹטוֹ, כְּדֵי שֶׁלֹּא לִקַּח גַּם שָׁרְשֵׁי נַפְשׁוֹ מִבִּפְנִים שֶׁבְּתוֹךְ בֵּיתוֹ כַּנַּ\"ל רַק הוּא בְּעַצְמוֹ יוֹצִיא לוֹ הָעֲבוֹט הַחוּצָה כְּדֵי שֶׁיּוּכַל לְהַשְׁאִיר לוֹ שָׁרְשֵׁי נַפְשׁוֹ בִּפְנִים בְּתוֹךְ בֵּיתוֹ שֶׁשָּׁם שֹׁרֶשׁ הָעֲשִׁירוּת שֶׁהוּא שֹׁרֶשׁ הַנְּפָשׁוֹת כַּנַּ\"ל, כִּי יֵשׁ כֹּחַ בְּהַנֶּפֶשׁ לְצַמְצֵם עַצְמוֹ וּלְהַשְׁאִיר לוֹ חִיּוּת כַּנַּ\"ל. וְכָל זֶה עַל יְדֵי שֶׁאֵין לוֹקֵחַ הַמַּשְׁכּוֹן פִּתְאֹם מִיַּד הַלּוֹוֶה, רַק הַלּוֹוֶה בְּעַצְמוֹ נוֹתְנוֹ לוֹ וְגַם עַל יְדֵי שֶׁאֵינוֹ לוֹקְחוֹ מִבֵּיתוֹ, רַק הוּא מוֹצִיאוֹ אֵלָיו אֶל הַחוּץ כַּנַּ\"ל. עַל יְדֵי זֶה יְכוֹלָה הַנֶּפֶשׁ לְהַשְׁאִיר לְעַצְמָהּ חִיּוּתָהּ וְלֹא תֵּצֵא נַפְשׁוֹ מִמֶּנּוּ, חַס וְשָׁלוֹם, כַּנַּ\"ל:",
    " וְזֶה  בְּחִינַת הֲשָׁבַת הָעֲבוֹט. כְּסוּת יוֹם, בַּיּוֹם. וּכְסוּת לַיְלָה, בַּלַּיְלָה. וְאָמְרוּ רַבּוֹתֵינוּ זִכְרוֹנָם לִבְרָכָה, אַל יִקְשֶׁה בְּעֵינֶיךָ לַחֲזֹר לוֹ כָּל פַּעַם, כִּי בְּכָל לַיְלָה עוֹלָה נַפְשְׁךָ אֵלַי וְאֵינִי מְעַכְּבָהּ עַל כַּמָּה חוֹבוֹת שֶׁאַתָּה חַיָּב לִי. כִּי הֲשָׁבַת הָעֲבוֹט הוּא הֲשָׁבַת הַנֶּפֶשׁ מַמָּשׁ כַּנַּ\"ל מֵאַחַר שֶׁהִוא שִֹמְלָתוֹ לְעֹרוֹ הִוא כְסוּתוֹ לְבַדּוֹ וְסָמוּךְ לְנַפְשׁוֹ בְּיוֹתֵר. וְעַל כֵּן מִצְוָה לְהָשִׁיב לוֹ בְּכָל פַּעַם שֶׁצָּרִיךְ לוֹ, כִּי הַנֶּפֶשׁ נִשְׁרֶשֶׁת שָׁם בְּיוֹתֵר מֵאַחַר שֶׁצָּרִיךְ לוֹ בְּיוֹתֵר כַּנַּ\"ל. וְכָל זֶה הוּא בְּתוֹרַת צְדָקָה, וּכְמוֹ שֶׁכָּתוּב, \"וּלְךָ תִּהְיֶה צְדָקָה\". כִּי הִיא צְדָקָה מַמָּשׁ, כִּי הוּא מְחַיֶּה אוֹתוֹ מַמָּשׁ, שֶׁמַּשְׁאִיר לוֹ שֹׁרֶשׁ לְנַפְשׁוֹ. וְזֶה בְּחִינַת צְדָקָה שֶׁהִיא גַּם כֵּן לְהַחֲיוֹת נֶפֶשׁ הֶעָנִי לְהַשְׁלִים נַפְשׁוֹ:",
    " וְעַל כֵּן אַלְמָנָה אֵין מְמַשְׁכְּנִין אוֹתָהּ כְּלָל, אֲפִלּוּ הִיא עֲשִׁירָה, כִּי הָאִשָּׁה עִקַּר חִיּוּתָהּ הִיא עֲשִׁירוּת כַּנַּ\"ל. וְכָל שְׁלֵמוּתָהּ וְחִיּוּתָהּ מְקַבֶּלֶת רַק עַל יְדֵי בַּעְלָהּ שֶׁהוּא מִשְׁתַּדֵּל תָּמִיד לְהַשְׁלִים נַפְשָׁהּ עַל יְדֵי עֲשִׁירוּת שֶׁהוּא מַרְוִיחַ. וּכְשֶׁמֵּת בַּעְלָהּ אֵין לָהּ מִי שֶׁיַּשְׁלִים נַפְשָׁהּ. וְעַל כֵּן הַתּוֹרָה מַזְהֶרֶת כַּמָּה פְּעָמִים לְרַחֵם בְּיוֹתֵר עַל הָאַלְמָנָה, כִּי הִיא נֶפֶשׁ אֻמְלָלָה וַעֲנִיָּה מְאֹד, כִּי נִטַּל מִמֶּנָּה שְׁלֵמוּת חִיּוּתָהּ. וְעַל כֵּן אָסוּר לְמַשְׁכֵּן אוֹתָהּ כְּלָל, מֵאַחַר שֶׁחִיּוּתָהּ מֻעָט מְאֹד וְכָל עֶצֶם חִיּוּת הוּא בְּהַנְּכָסִים שֶׁנִּשְׁאַר לָהּ מִבַּעְלָהּ. וּכְשֶׁמְּמַשְׁכְּנִין אוֹתָהּ כְּאִלּוּ נוֹטְלִין נַפְשָׁהּ מַמָּשׁ, כִּי אֵין לָהּ שׁוּם חִיּוּת אַחֵר וְחִיּוּתָהּ מֻעָט מְאֹד כַּנַּ\"ל:",
    " וְזֶה שֶׁכְּשֶׁהוֹכִיחַ הַנָּבִיא אוֹתָם עַל גְּזֵלָה. אָמַר לָהֶם, \"נְשֵׁי עַמִּי תְּגָּרְשׁוּן מִבֵּית תַּעֲנֻגֶיהָ מֵעַל עֹלָלֶיהָ תִּקְחוּ הֲדָרִי וְכוּ'\" (מִיכָה ב). כִּי הַגְּזֵלָה נוֹגַעַת בְּיוֹתֵר לְאִשְׁתּוֹ וּבָנָיו, כִּי שָׁם שֹׁרֶשׁ נַפְשָׁם, כְּמוֹ שֶׁכָּתוּב בַּמַּאֲמָר הַנַּ\"ל, עַיֵּן שָׁם:"
  ],
  "Likutei Halakhot%2C Choshen Mishpat%2C Laws of Collecting Loans from Orphans.": [
    "מִטַּלְטְלֵי דְּיַתְמֵי לָא מִשְׁתַּעְבְּדֵי לְבַעַל חוֹב עַל פִּי הַדִּין, כִּי עִקַּר הַשִּׁעְבּוּד עַל קַרְקָעוֹת:",
    " עַל פִּי מַה שֶנִּתְבָּאֵר לְעֵיל בְּהִלְכוֹת הַלְוָאָה הֲלָכָה א, כִּי עִקַּר שֹׁרֶשׁ  הָעֲשִׁירוּת, שֶׁשָּׁם שָׁרְשֵׁי הַנְּפָשׁוֹת, הוּא קַרְקָעוֹת, כִּי כָּל הָעֲשִׁירוּת בָּא מִן הָאָרֶץ, כִּי הַכֹּל יוֹצֵא מִן הָאָרֶץ וַאֲפִלּוּ כֶּסֶף וְזָהָב, כְּמוֹ שֶׁכָּתוּב, \"כִּי יֵשׁ לַכֶּסֶף מוֹצָא וְכוּ'\" (אִיּוֹב כח). וּמִשָּׁם כָּל הַנְּפָשׁוֹת יוֹצְאִין, כְּמוֹ שֶׁכָּתוּב, \"תּוֹצֵא הָאָרֶץ נֶפֶשׁ חַיָּה וְכוּ'\". וּכְמוֹ שֶׁנִּתְבָּאֵר שָׁם לְעֵיל, עַיֵּן שָׁם. וְעַל כֵּן אַחַר שֶׁנִּפְטַר הָאָדָם שֶׁאָז פָּקַע שִׁעְבּוּד הַמַּלְוֶה מֵעַל הַלּוֹוֶה, כִּי פְּרִיעַת בַּעַל חוֹב-מִצְוָה. וְהַמֵּת הוּא חָפְשִׁי מִן הַמִּצְווֹת, וּמִמֵּילָא אֵין לוֹ שׁוּם שִׁעְבּוּד, כִּי הַשִּׁעְבּוּד עַל הַנְּכָסִים שֶׁל הַלּוֹוֶה הוּא רַק בְּתוֹרַת עֲרֵבוּת. וְהָעִקָּר הַשִּׁעְבּוּד הוּא עַל הַגּוּף שֶׁל הַלּוֹוֶה. וְכַמּוּבָא בַּפּוֹסְקִים לְעִנְיַן הַמּוֹכֵר שְׁטַר חוֹב לַחֲבֵרוֹ וְחָזַר וּמְחָלוֹ מָחוּל, שֶׁהוּא מִטַּעַם זֶה, עַיֵּן שָׁם. נִמְצָא, כְּשֶׁפָּקַע הַשִּׁעְבּוּד שֶׁל הַגּוּף הַלּוֹוֶה מִמֵּילָא אֵין לוֹ שׁוּם שִׁעְבּוּד, כִּי הַנְּכָסִים הֵם עַכְשָׁו בְּחֶזְקַת הַיּוֹרְשִׁים, אַךְ עִקַּר הַשִּׁעְבּוּד שֶׁיֵּשׁ לְהַמַּלְוֶה עַל נִכְסֵי הַמֵּת הוּא רַק מֵחֲמַת שֶׁשֹּׁרֶשׁ הַנֶּפֶשׁ הָיָה שָׁם כַּנַּ\"ל. וְעַל כֵּן גַּם עַכְשָׁו אַחַר שֶׁנִּסְתַּלֵּק נֶפֶשׁ הַלּוֹוֶה, עִם כָּל זֶה עֲדַיִן נִשְׁאָר קְצָת וּמְעַט חִיּוּת שֶׁל הַנֶּפֶשׁ בְּהָאָדָם הַנִּפְטָר כַּמּוּבָא. נִמְצָא, שֶׁנִּשְׁאָר עֲדַיִן מְעַט מֵהַנֶּפֶשׁ בְּתוֹךְ נְכָסָיו, כִּי הַנְּכָסִים הֵם שָׁרְשֵׁי נַפְשׁוֹ כַּנַּ\"ל. וְעַל כֵּן חוֹזֵר הַמַּלְוֶה עֲלֵיהֶם מֵחֲמַת שֶׁיֵּשׁ שָׁם מְעַט מִנֶּפֶשׁ הַלּוֹוֶה, וְעַל כֵּן עִקַּר הַשִּׁעְבּוּד עַל קַרְקָעוֹת מֵחֲמַת שֶׁשָּׁם עִקַּר שֹׁרֶשׁ הַנֶּפֶשׁ כַּנַּ\"ל, עַל  כֵּן  יֵשׁ  שָׁם  גַּם עַכְשָׁו קְצָת וּמְעַט חִיּוּת כַּנַּ\"ל, אֲבָל בְּהַמִּטַּלְטְלִין שֶׁלֹּא נִשְׁרְשָׁה הַנֶּפֶשׁ כָּל כָּךְ כַּנַּ\"ל, עַל כֵּן עַתָּה אַחַר שֶׁנִּסְתַּלֵּק הַנֶּפֶשׁ אֵין נֶחֱשָׁבִין שֶׁל הַלּוֹוֶה כְּלָל וְאֵינָם נִקְרָאִין עַל שְׁמוֹ וְנַפְשׁוֹ שֶׁל הַלּוֹוֶה כְּלָל, מֵאַחַר שֶׁנִּסְתַּלְּקָה הַנֶּפֶשׁ מִשָּׁם וְגַם בְּחַיָּיו לֹא נִשְׁרְשָׁה שָׁם כָּל כָּךְ. וְזֶהוּ בְּחִינַת שֶׁהַקַּרְקָעוֹת  נִקְרָאִין  עַל שֵׁם הַמֵּת, כִּי הִיא עִקַּר הַנַּחֲלָה שֶׁנִּקְרֵאת עַל שְׁמוֹ, כְּמוֹ שֶׁכָּתוּב, \"לְהָקִים שֵׁם הַמֵּת עַל נַחֲלָתוֹ\". אֲבָל הַמִּטַּלְטְלִין אֵינָן נִקְרָאִים עַל שְׁמוֹ כְּלָל אַחַר שֶׁנִּסְתַּלֵּק, כִּי הַשֵּׁם הוּא הַנֶּפֶשׁ, כְּמוֹ שֶׁכָּתַב רַבֵּנוּ, נֵרוֹ יָאִיר (סִימָן נט), וּלְאַחַר מוֹתוֹ לֹא נֶחֱשָׁב הַשְׁאָרַת הַנֶּפֶשׁ וְהַשֵּׁם, כִּי אִם בַּקַּרְקָעוֹת שֶׁשָּׁם עִקַּר שָׁרְשָׁהּ כַּנַּ\"ל:",
    " אֲבָל  הַמִּטַּלְטְלִין  נֶחֱשָׁבִין תֵּכֶף אַחַר הִסְתַּלְּקוּתוֹ בְּחֶזְקַת הַיְתוֹמִים, כִּי לֹא נִשְׁאָר שָׁם שֹׁרֶשׁ נַפְשׁוֹ כְּמוֹ בַּקַּרְקָעוֹת שֶׁנִּקְרְאוּ עַל שְׁמוֹ כַּנַּ\"ל. וְהַמִּטַּלְטְלִין הֵם שַׁיָּכִים בְּיוֹתֵר אֶל הַיְתוֹמִים עַל פִּי הַמְבֹאָר בַּמַּאֲמָר \"גְּזֵלָה\" הַנַּ\"ל, שֶׁהַנֶּפֶשׁ וְהָעֲשִׁירוּת וְנַפְשׁוֹת בָּנָיו הֵם בִּבְחִינַת אִילָן וַעֲנָפִים וּפֵרוֹת. וְהַבָּנִים הֵם הֵם הַפֵּרוֹת שֶׁל הָאִילָן, וְהוּא בְּעַצְמוֹ הוּא הַמֵּינִיק אֶת הָאִילָן וּמַשְׁפִּיעוֹ וּכְשֶׁנִּפְטַר וְאֵין מִי שֶׁיִּשְׁתַּדֵּל לְהֵינִיקָם וּלְהַשְׁפִּיעָם בַּעֲשִׁירוּת שֶׁשָּׁם שֹׁרֶשׁ נַפְשָׁם, עַל כֵּן הֵם נוֹטְלִים יְרֻשָּׁה, כְּדֵי שֶׁהֵם בְּעַצְמָם יַעַסְקוּ  עִם  הַמָּעוֹת וְיַשְׁלִימוּ אֶת נַפְשָׁם עַל יְדֵי עֲשִׁירוּת. וְלִפְעָמִים הַבָּנִים נוֹטְלִים יְרֻשָּׁה מִמָּעוֹת שֶׁלָּהֶם בְּעַצְמָם, כִּי לִפְעָמִים יֵשׁ לְהָאָב מָעוֹת בִּשְׁבִיל הַבָּנִים וְהוּא מָעוֹת שֶׁל הַבָּנִים, עַיֵּן שָׁם הֵיטֵב בְּדִבּוּר הַמַּתְחִיל, וְזֶה בְּחִינַת יְרֻשָּׁה, עַיֵּן שָׁם. וְעַל כֵּן רְאוּיִים הַמִּטַּלְטְלִין לְהַיְתוֹמִים לְאַחַר מוֹתוֹ, כִּי הַבָּנִים הֵם בְּחִינַת הַפֵּרוֹת שֶׁל הָאִילָן. וְהַפֵּרוֹת הֵם בְּחִינַת מִטַּלְטְלִין, כִּי לְאַחַר שֶׁתּוֹלְשִׁין הַפֵּרוֹת הֵם מִטַּלְטְלִין. נִמְצָא, שֶׁכָּל חִיּוּת הַבָּנִים הוּא בִּבְחִינַת פֵּרוֹת, בְּחִינַת מִטַּלְטְלִין. נִמְצָא, שֶׁכָּל חֵלֶק הַבָּנִים שֶׁיֵּשׁ לָהֶם אֵצֶל הָאָב בָּעֲשִׁירוּת שֶׁלּוֹ הוּא בְּחִינַת מִטַּלְטְלִין נֶגֶד קַרְקָעוֹת, כִּי כָּל עַצְמָן הֵם רַק בְּחִינַת פֵּרוֹת כַּנַּ\"ל, אֲבָל הָאָב הוּא עִקַּר שֹׁרֶשׁ הָאִילָן וַהֲנָקָתוֹ נִמְצָא שֶׁשֹּׁרֶשׁ נַפְשׁוֹ נֶגֶד הַבָּנִים  הוּא  בְּחִינַת קַרְקָעוֹת שֶׁמִּשָּׁם בָּאִין כָּל הַמִּטַּלְטְלִין וְהַפֵּרוֹת שֶׁהֵם בְּחִינַת נַפְשׁוֹת בָּנָיו. וְעַל כֵּן עִקַּר שֹׁרֶשׁ נֶפֶשׁ הָאָב הוּא בִּבְחִינַת קַרְקָעוֹת. וְעִקַּר שֹׁרֶשׁ נֶפֶשׁ הַבָּנִים הוּא בִּבְחִינַת מִטַּלְטְלִין, שֶׁהוּא בְּחִינַת פֵּרוֹת כַּנַּ\"ל. וּבִשְׁעַת חַיָּיו הַכֹּל הוּא בִּרְשׁוּת הָאָב כְּמוֹ שֶׁמְּבֹאָר שָׁם כַּנַּ\"ל, אֲבָל אַחַר שֶׁנִּסְתַּלֵּק, אֲזַי נִסְתַּלֵּק נַפְשׁוֹ בְּיוֹתֵר מֵהַמִּטַּלְטְלִין, כִּי לֹא נִשְׁרְשָׁה שָֹם נַפְשׁוֹ בְּיוֹתֵר כַּנַּ\"ל וְהֵם שַׁיָּכִים לְהַבָּנִים, כִּי הֵם בִּבְחִינַת שֹׁרֶשׁ נַפְשָׁם, שֶׁהֵם בְּחִינַת פֵּרוֹת כַּנַּ\"ל וְעַל כֵּן מִטַּלְטְלֵי דְּיַתְמֵי לָא מִשְׁתַּעְבְּדֵי לְבַעַל חוֹב, כִּי שִׁעְבּוּדוֹ פָּקַע מֵהֶם, מֵאַחַר שֶׁנִּסְתַּלֵּק נֶפֶשׁ הַלּוֹוֶה מֵהֶם כַּנַּ\"ל וְהֵם שַׁיָּכִים לְהַיְתוֹמִים שֶׁהֵם בְּחִינַת פֵּרוֹת, בְּחִינַת מִטַּלְטְלִין כַּנַּ\"ל. וְזֶה שֶׁקְּרָאָם מִטַּלְטְלֵי דְּיַתְמֵי דַּיְקָא כַּנַּ\"ל, כִּי הֵם שַׁיָּכִים לָהֶם כַּנַּ\"ל, אֲבָל הַקַּרְקָעוֹת שֶׁשָּׁם עִקַּר שֹׁרֶשׁ נַפְשׁוֹ כַּנַּ\"ל עַל כֵּן גַּם אַחַר הַהִסְתַּלְּקוּת נִשְׁאָר שָׁם קְצָת מְעַט מֵחִיּוּת נַפְשׁוֹ. וְעַל כֵּן חָל עֲלֵיהֶם שִׁעְבּוּד הַמַּלְוֶה, כִּי עִקַּר שִׁעְבּוּדוֹ עַל נֶפֶשׁ הַלּוֹוֶה כַּנַּ\"ל:",
    " וְעַל כֵּן עַכְשָׁו שֶׁעִקַּר הָעֲשִׁירוּת וְהַנְּכָסִים הֵם רַק מִטַּלְטְלִין, עַל כֵּן כָּל שֹׁרֶשׁ הַנְּפָשׁוֹת הוּא בַּמִּטַּלְטְלִין, כִּי עַכְשָׁו אָנוּ נָעִים וְנָדִים וּמְטֻלְטָלִים עַל כֵּן גַּם שָׁרְשֵׁי נְפָשׁוֹת הֵם מִטַּלְטְלִים. וְעַל כֵּן עַל הָרֹב אֵין לָנוּ קַרְקָעוֹת רַק מִטַּלְטְלִין, וְעַל כֵּן שָׁם כָּל שָׁרְשֵׁי הַנְּפָשׁוֹת שֶׁהוּא בַּעֲשִׁירוּת. וְעַל כֵּן אֲפִלּוּ מִטַּלְטְלֵי דְּיַתְמֵי מִשְׁתַּעְבְּדֵי, כִּי מֵאַחַר שֶׁעַכְשָׁו עִקַּר שֹׁרֶשׁ הַנֶּפֶשׁ בַּמִּטַּלְטְלִין, כִּי אֵין לָנוּ קַרְקָעוֹת כַּנַּ\"ל, עַל כֵּן חָל עֲלֵיהֶם הַשִּׁעְבּוּד. אֲפִלּוּ לְאַחַר הַהִסְתַּלְּקוּת, כִּי בְּוַדַּאי יֵשׁ שָׁם קְצַת חִיּוּת מִנֶּפֶשׁ הַלּוֹוֶה מֵאַחַר שֶׁשָּׁם כָּל שָׁרְשֵׁי הַנְּפָשׁוֹת עַכְשָׁו כַּנַּ\"ל:",
    " הַנְּכָסִים שֶׁל הָאָדָם הֵם עֲרֵבִים בְּעַד הַלּוֹוֶה לִפְרֹעַ כַּנַּ\"ל. וְזֶה בְּחִינַת רַגְלוֹהִי דְּבַר אִינָשׁ אִנּוּן עָרְבִין לֵיהּ, כִּי הָעֲשִׁירוּת הוּא בְּחִינַת רַגְלָיו, כְּמוֹ שֶׁכָּתַב רַבֵּנוּ, נֵרוֹ יָאִיר (סִימָן סט) בְּחִינַת וְאֶת כָּל הַיְקוּם אֲשֶׁר בְּרַגְלֵיהֶם-זֶה מָמוֹנוֹ שֶׁל אָדָם, שֶׁמַּעֲמִידוֹ עַל רַגְלָיו:"
  ],
  "Likutei Halakhot%2C Choshen Mishpat%2C Laws of Collecting Loans from Purchasers and Laws Designated Collection.": [
    "אֲפִלּוּ אַפּוֹתֵיקֵי מְפֹרָשׁ שֶׁאָמַר לוֹ, לֹא יְהֵא לְךָ פֵּרָעוֹן אֶלָּא מִזֶּה, אֵינוֹ חָל כִּי אִם אַקַרְקַע. וְכֵן עֶבֶד יֵשׁ לוֹ קוֹל וְדִינוֹ כְּקַרְקַע, אֲבָל בְּמִטַּלְטְלִין אֲפִלּוּ עֲשָֹאָם אַפּוֹתֵיקֵי אֵינוֹ מוֹעִיל וְאֵין הַבַּעַל חוֹב טוֹרְפָם מֵהַלּוֹקֵחַ, כִּי מִטַּלְטְלִין אֵין לָהֶם קוֹל. וְעַיֵּן בַּשֻּׁלְחָן עָרוּךְ הַדִּינִים אֵלּוּ, כִּי עִקַּר הַשִּׁעְבּוּד עַל קַרְקָעוֹת:",
    " עַל פִּי מַה שֶּׁנִּתְבָּאֵר לְעֵיל בַּהֲלָכוֹת הַקּוֹדְמִים, שֶׁעִקַּר שֹׁרֶשׁ הָעֲשִׁירוּת הוּא קַרְקָעוֹת וְעַל כֵּן הֵם סְמוּכִים בְּיוֹתֵר לְהַנֶּפֶשׁ כַּנַּ\"ל. וּכְבָר מְבֹאָר שֶׁעִקַּר הַשִּׁעְבּוּד הוּא עַל גּוּף הַלּוֹוֶה בְּעַצְמוֹ וּמֵחֲמַת שִׁעְבּוּד עַצְמוֹ עַל יְדֵי זֶה נִשְׁתַּעְבְּדִין כָּל הַנְּכָסִים כַּנַּ\"ל. וְעַל כֵּן הַבַּעַל חוֹב טוֹרֵף מִן הַקַּרְקָעוֹת אֲפִלּוּ מִיַּד הַלּוֹקֵחַ, כִּי אֵין הַמְכִירָה מַפְקִיעַ מִידֵי הַשִּׁעְבּוּד שֶׁיֵּשׁ לְהַמַּלְוֶה עַל הַלּוֹוֶה מִנְּכָסָיו, כִּי מֵחֲמַת שֶׁהַקַּרְקָעוֹת נִשְׁרָשִׁים בְּנַפְשׁוֹ בְּיוֹתֵר כַּנַּ\"ל. עַל כֵּן אִי אֶפְשָׁר לְמָכְרָם לְגַמְרֵי לַחֲלוּטִין וְתָמִיד נִשְׁאָר פְּנִימִיּוּת שָׁרְשָׁם, דְּהַיְנוּ פְּנִימִיּוּת שֹׁרֶשׁ הַנֶּפֶשׁ אֵצֶל הַמּוֹכֵר. וְזֶה שֶׁמָּצִינוּ שֶׁבִּזְמַן שֶׁהַיּוֹבֵל נוֹהֵג. שֶׁלֹּא הָיָה אֶפְשָׁר לִמְכֹּר קַרְקַע לִצְמִיתֻת, כְּמוֹ שֶׁכָּתוּב:",
    " \"וְהָאָרֶץ לֹא תִּמָּכֵר לִצְמִיתוּת כִּי לִי הָאָרֶץ\". וְהָיָה בְּיַד הַמּוֹכֵר לְגָאֳלָהּ אַחַר הַמְכִירָה כְּפִי הַדִּין הַמְפֹרָשׁ בַּתּוֹרָה. וַאֲפִלּוּ אִם לֹא הָיָה  גְּאֻלָּה,  הָיְתָה  חוֹזֶרֶת  אֵלָיו בַּיּוֹבֵל, אֲבָל לַחֲלוּטִין וְלִצְמִיתוּת אִי אֶפְשָׁר לְמָכְרָהּ כְּלָל. וְכָל זֶה מֵחֲמַת שֶׁעִקַּר שָׁרְשֵׁי הַנְּפָשׁוֹת שָׁם. וְעַל כֵּן הֵם נִשְׁרָשִׁים עִם הָאָדָם בְּיוֹתֵר. וְעַל כֵּן תָּמִיד נִשְׁאָר פְּנִימִיּוּת שָׁרְשָׁם אֵצֶל הַמּוֹכֵר הַשָֹּדֶה שֶׁהִיא שֶׁלּוֹ מִנַּחֲלַת אֲבוֹתָיו, כִּי הִיא עִקַּר הַנַּחֲלָה, כִּי שָׁם שָׁרְשֵׁי הַנְּפָשׁוֹת כַּנַּ\"ל. וְעַל כֵּן אִי אֶפְשָׁר לְמָכְרָהּ לְעוֹלָם. וּמֵאַחַר שֶׁנִּשְׁאָר פְּנִימִיּוּת שָׁרְשָׁהּ אֶצְלוֹ עַל כֵּן בְּיָדוֹ לְגָאֳלָהּ, כִּי עֲדַיִן לֹא יָצְאָה לְגַמְרֵי מִיָּדוֹ וּרְשׁוּתוֹ כַּנַּ\"ל וְעַל כֵּן בַּיּוֹבֵל שֶׁאָז חוֹזְרִים כָּל הַדְּבָרִים לִמְקוֹרָם וְשָׁרְשָׁם עַל כֵּן הַשָּדוֹת חוֹזְרוֹת לַבְּעָלִים אָז, כִּי פְּנִימִיּוּת מְקוֹרָם וְשָׁרְשָׁם נִשְׁאָר אֵצֶל הַמּוֹכֵר כַּנַּ\"ל וְעַל כֵּן מֵאַחַר שֶׁהַקַּרְקָעוֹת נִשְׁאָר שָׁרְשָׁם תָּמִיד אֵצֶל הַמּוֹכֵר וְאִי אֶפְשָׁר לְמָכְרָם לְגַמְרֵי לְהוֹצִיאָם לְגַמְרֵי עִם פְּנִימִיּוּת שָׁרְשָׁם, עַל כֵּן לְעוֹלָם חָל עֲלֵיהֶם שִׁעְבּוּד הַבַּעַל חוֹב אֲפִלּוּ אַחַר הַמְכִירָה, כִּי שִׁעְבּוּד  הַבַּעַל  חוֹב עַל גּוּף הַלּוֹוֶה עַצְמוֹ וְהַנְּכָסִים מִמֵּילָא מְשֻׁעְבָּדִין כַּנַּ\"ל. וּמֵאַחַר שֶׁבִּבְחִינַת הַלּוֹוֶה בְּעַצְמוֹ עֲדַיִן יֵשׁ אֶצְלוֹ בְּחִינַת פְּנִימִיּוּת שֹׁרֶשׁ נִכְסֵי הַקַּרְקָעוֹת, עַל כֵּן בְּוַדַּאי מִמֵּילָא מְשֻׁעְבָּדִין לְהַמַּלְוֶה הַקַּרְקָעוֹת אַף אַחַר הַמְכִירָה, כִּי עֲדַיִן נִשְׁאָר שָׁרְשָׁם אֵצֶל הַלּוֹוֶה. וְעִקַּר שִׁעְבּוּדוֹ עַל הַלּוֹוֶה וְהַנְּכָסִים מְשֻׁעְבָּדִים מִמֵּילָא כַּנַּ\"ל, אֲבָל הַמִּטַּלְטְלִין שֶׁהֵם בִּבְחִינַת פֵּרוֹת. וְאֵינָם סְמוּכִים וְנִשְׁרָשִׁים עִמּוֹ כָּל כָּךְ וְכַנַּ\"ל:",
    " וְעַל כֵּן הַמִּטַּלְטְלִין נִמְכָּרִין מְכִירָה חֲלוּטָה לְעוֹלָם, כִּי תֵּכֶף יוֹצְאִין מֵרְשׁוּת לִרְשׁוּת, מֵחֲמַת שֶׁאֵינָם נִשְׁרָשִׁין עִמּוֹ כָּל כָּךְ כַּנַּ\"ל. וְעַל כֵּן הַמְכִירָה מַפְקִיעַ מִידֵי שִׁעְבּוּד, כִּי אַחַר הַמְכִירָה תֵּכֶף יוֹצְאִין לְגַמְרֵי מֵרְשׁוּת הַמּוֹכֵר. וְעַל כֵּן אֵין עֲלֵיהֶם שׁוּם שִׁעְבּוּד הַמַּלְוֶה, כִּי עִקַּר שִׁעְבּוּדוֹ עַל הַלּוֹוֶה בְּעַצְמוֹ, אֲבָל הַנְּכָסִים בְּוַדַּאי יֵשׁ בְּיַד הַלּוֹוֶה לְמָכְרָם וּלְנָתְנָם וְלַעֲשֹוֹת בָּהֶם כִּרְצוֹנוֹ, רַק בְּעֵת שֶׁבָּא הַמַּלְוֶה לִגְבּוֹת הַחוֹב. כְּשֶׁאֵין הַלּוֹוֶה פּוֹרְעוֹ גּוֹבֶה מִנְּכָסָיו שֶׁהֵם מְשֻׁעְבָּדִין לוֹ אַגַּב הַלּוֹוֶה בְּעַצְמוֹ כַּנַּ\"ל וּמֵאַחַר שֶׁקָּדַם וּמְכָרָם. וְהַמְכִירָה שֶׁל הַמִּטַּלְטְלִין הִוא מְכִירָה גְּמוּרָה וְיוֹצְאִין מִיָּדוֹ וּרְשׁוּתוֹ לְגַמְרֵי כַּנַּ\"ל. עַל כֵּן נִפְקָע שִׁעְבּוּד הַמַּלְוֶה מֵהֶם וְאֵין לוֹ עֲלֵיהֶם שׁוּם שִׁעְבּוּד. וַאֲפִלּוּ אִם עֲשָֹאָם אַפּוֹתֵיקֵי, עִם כָּל זֶה הָאַפּוֹתֵיקֵי הוּא רַק שִׁעְבּוּד וְאֵינָהּ מְכִירָה גְּמוּרָה אֲפִלּוּ אַפּוֹתֵיקֵי מְפֹרָשׁ, כִּי יָכוֹל לְסַלְּקוֹ בְּמָעוֹת. עַיֵּן בַּשֻּׁלְחָן עָרוּךְ. וְעַל כֵּן הַמְכִירָה הִיא גְּדוֹלָה בְּיוֹתֵר וּמַפְקִיעַ הַשִּׁעְבּוּד, כִּי הַמְכִירָה שֶׁל הַמִּטַּלְטְלִין הִיא מְכִירָה גְּמוּרָה כַּנַּ\"ל. וְזֶה בְּחִינַת הֶקְדֵּשׁ, חָמֵץ וְשִׁחְרוּר מַפְקִיעִין מִידֵי שִׁעְבּוּד. וְהֶקְדֵּשׁ דָּמִים אֵין מַפְקִיעַ הַשִּׁעְבּוּד כִּי אִם קְדֻשַּׁת הַגּוּף, כִּי כְּשֶׁמַּקְדִּישִׁין קְדֻשַּׁת הַגּוּף עַל יְדֵי זֶה יוֹצֵא הַדָּבָר לְגַמְרֵי מֵרְשׁוּתוֹ מֵאַחַר שֶׁנִּתְקַדֵּשׁ הַגּוּף נֶאֱסַר עָלָיו לְגַמְרֵי, כִּי קְדֻשַּׁת הַגּוּף, הַיְנוּ בְּחִינַת קָרְבָּן שֶׁמַּקְדִּישׁוֹ לְקָרְבָּן וּבְהַקָּרְבָּן יוֹצֵא כֹּחַ פְּנִימִיּוּת שֹׁרֶשׁ נֶפֶשׁ הַבְּהֵמָה שֶׁהִיא אֵצֶל הָאָדָם. וְזֶהוּ עִקַּר בְּחִינַת הַקָּרְבָּן שֶׁמַּקְרִיב גַּם נַפְשׁוֹ עִם הַקָּרְבָּן. וְכַמּוּבָא שֶׁזֶּהוּ עִקַּר בְּחִינַת הַקָּרְבָּן שֶׁיַּעֲלֶה גַּם נַפְשׁוֹ עִמּוֹ וְזֶהוּ כַּנַּ\"ל, כִּי הַקָּרְבָּן הוּא מָמוֹנוֹ שֶׁל אָדָם שֶׁשָּׁם שֹׁרֶשׁ נַפְשׁוֹ. וּכְשֶׁמַּעֲלֶה וּמַקְרִיב הַקָּרְבָּן נִמְצָא שֶׁעוֹלֶה וְנִקְרָב גַּם נַפְשׁוֹ עִמּוֹ בִּבְחִינַת מִן הַבְּהֵמָה מִן הַבָּקָר וְכוּ' תַּקְרִיבוּ אֶת קָרְבַּנְכֶם 'קָרְבַּנְכֶם' דַּיְקָא  כַּמּוּבָא.  שֶׁגַּם  נַפְשׁוֹ עוֹלָה עִמּוֹ כַּנַּ\"ל. וְזֶה בְּחִינַת הַסְּמִיכָה. כְּמוֹ שֶׁכָּתוּב, \"וְסָמַךְ אֶת יָדוֹ עָלָיו\", 'יָדוֹ' דַּיְקָא, כִּי שָׁם פְּנִימִיּוּת כָּל הַנְּפָשׁוֹת וְהָרוּחוֹת בִּבְחִינַת בְּיָדְךָ אַפְקִיד רוּחִי, בְּחִינַת אֲשֶׁר בְּיָדוֹ נֶפֶשׁ כָּל חָי וְרוּחַ כָּל בְּשַֹר אִישׁ, כְּמוֹ שֶׁכָּתַב רַבֵּנוּ נֵרוֹ יָאִיר סִימָן נד חֵלֶק א. הַיְנוּ שֶׁבְּחִינַת הָרוּחַ הוּא בְּהַיָּדַיִם כְּמוֹ שֶׁכָּתַב רַבֵּנוּ, נֵרוֹ יָאִיר, כַּמָּה פְּעָמִים. וְהָרוּחַ הִיא פְּנִימִיּוּת שָׁרְשֵׁי הַנְּפָשׁוֹת כַּיָּדוּעַ. וְזֶהוּ בְּחִינַת הַסְּמִיכָה שֶׁהִוא בַּיָּדַיִם דַּיְקָא, דְּהַיְנוּ שֶׁסּוֹמֵךְ יָדָיו עַל הַקָּרְבָּן וַאֲזַי מַסְמִיךְ עַל הַקָּרְבָּן גַּם בְּחִינַת פְּנִימִיּוּת הַנֶּפֶשׁ שֶׁהִיא בַּיָּדַיִם שֶׁשָּׁם בְּחִינַת הָרוּחַ כַּנַּ\"ל. וַאֲזַי מַעֲלֶה וּמַקְרִיב גַּם פְּנִימִיּוּת נֶפֶשׁ הַקָּרְבָּן שֶׁהָיָה אֶצְלוֹ. וְעַל יְדֵי זֶה גַּם נַפְשׁוֹ עוֹלָה עִם הַקָּרְבָּן כַּנַּ\"ל:",
    " נִמְצָא, שֶׁהַקָּרְבָּן שֶׁהוּא קְדֻשַּׁת הַגּוּף. אֲזַי הוּא מַקְדִּישׁ וּמוֹצִיא מִיָּדוֹ גַּם פְּנִימִיּוּת שֹׁרֶשׁ הַנֶּפֶשׁ כַּנַּ\"ל. וְעַל כֵּן מַפְקִיעַ מִידֵי שִׁעְבּוּד מֵאַחַר שֶׁלֹּא נִשְׁאָר אֵצֶל הַלּוֹוֶה שׁוּם שֹׁרֶשׁ וְשַׁיָּכוּת כְּלָל כַּנַּ\"ל. וְזֶהוּ בְּחִינַת שִׁחְרוּר שֶׁמַּפְקִיעַ גַּם כֵּן מִידֵי שִׁעְבּוּד כִּי עֲבָדִים  הוּקְשׁוּ  לְקַרְקָעוֹת.  וְעַל כֵּן גַּם עֲלֵיהֶם חָל שִׁעְבּוּד הָאַפּוֹתֵיקֵי וְאִם מְכָרָם מוֹצִיא מִיַּד הַלּוֹקֵחַ, כְּמוֹ שֶׁנִּפְסַק בַּשֻּׁלְחָן עָרוּךְ. כִּי עֶבֶד דּוֹמֶה לְאִשָּׁה, כִּי חַיָּב בַּמִּצְווֹת שֶׁהָאִשָּׁה חַיֶּבֶת בָּהֶן. וְעַל כֵּן דּוֹמֶה לְקַרְקָעוֹת בִּבְחִינַת אִשָּׁה, קַרְקַע, עוֹלָם, כְּמוֹ שֶׁכָּתַב רַבֵּנוּ בְּמָקוֹם אַחֵר רֶמֶז זֶה וְעַל כֵּן אִי אֶפְשָׁר לְהוֹצִיא הָעֶבֶד כִּי אִם עַל יְדֵי גֵּט שִׁחְרוּר כְּמוֹ הָאִשָּׁה עַל יְדֵי גֵּט כְּרִיתוּת, כִּי הַגֵּט שִׁחְרוּר הוּא בִּבְחִינַת גֵּט כְּרִיתוּת. כְּמוֹ שֶׁכָּתוּב בַּמִּשְׁנָה, בְּכַמָּה דְּרָכִים שָׁוֶה הַגֵּט לְשִׁחְרוּר, הַיְנוּ מֵחֲמַת שֶׁהָעֶבֶד הוּא בְּחִינַת קַרְקַע וְנִשְׁרָשׁ בְּנַפְשׁוֹ בְּיוֹתֵר. עַל כֵּן אִי אֶפְשָׁר לְהוֹצִיאוֹ כִּי אִם עַל יְדֵי גֵּט שִׁחְרוּר, דְּהַיְנוּ עַל יְדֵי כְּתָב שֶׁעַל יָדוֹ יוֹצֵא פְּנִימִיּוּת הַנֶּפֶשׁ. וּכְמוֹ שֶׁנִּתְבָּאֵר לְעֵיל בְּהִלְכוֹת הַלְוָאָה בְּחִינַת גֵּט שֶׁהוּא בִּכְתָב דַּיְקָא, עַיֵּן שָׁם. וְעַל כֵּן הַשִּׁחְרוּר מוֹצִיא גַּם כֵּן מִידֵי שִׁעְבּוּד מֵאַחַר שֶׁעַל יְדֵי הַשִּׁחְרוּר מוֹצִיא גַּם פְּנִימִיּוּת הַנֶּפֶשׁ, שֶׁעַל יְדֵי זֶה נִפְקָע הַשִּׁעְבּוּד כַּנַּ\"ל. וְכֵן חָמֵץ וּשְׁאָר אִסּוּרֵי הֲנָאָה מוֹצִיא גַּם כֵּן מִידֵי שִׁעְבּוּד כְּמוֹ שֶׁנִּפְסַק בַּשֻּׁלְחָן עָרוּךְ. מֵאַחַר שֶׁמּוֹצִיאוֹ לְגַמְרֵי מֵרְשׁוּתוֹ וְלֹא נִשְׁאָר לוֹ בָּהֶם הֲנָאָה שֶׁל כְּלוּם. עַל כֵּן מַפְקִיעַ הַשִּׁעְבּוּד גַּם כֵּן וְכַנַּ\"ל:",
    " וְזֶה בְּחִינַת מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה בְּעִנְיָן זֶה שֶׁהַטַּעַם הוּא שֶׁהַקַּרְקָעוֹת וְכֵן הָעֶבֶד יֵשׁ לוֹ קוֹל וְעַל כֵּן מוֹעִיל שִׁעְבּוּד הָאַפּוֹתֵיקֵי , אֲבָל מִטַּלְטְלִין אֵין לָהֶם קוֹל, כִּי הַקּוֹל הוּא בְּחִינַת הָרוּחַ כַּיָּדוּעַ שֶׁהוּא בְּחִינַת פְּנִימִיּוּת שֹׁרֶשׁ הַנֶּפֶשׁ כַּנַּ\"ל. וְעַל כֵּן הַקַּרְקָעוֹת שֶׁהֵם עִקַּר שֹׁרֶשׁ הַנֶּפֶשׁ. וְכֵן הָעֶבֶד שֶׁהוּא דּוֹמֶה לְאִשָּׁה שֶׁהִיא עִקַּר בְּחִינַת הַנֶּפֶשׁ, בְּחִינַת הָעֲשִׁירוּת. וְעַל כֵּן יֵשׁ לָהֶם קוֹל, כִּי הַקּוֹל סָמוּךְ לְהַדִּבּוּר תָּמִיד שֶׁזֶּה בְּחִינַת רוּחַ וְנֶפֶשׁ. וּמֵאַחַר שֶׁהֵם עִקַּר שֹׁרֶשׁ הַנֶּפֶשׁ, עַל כֵּן הַקּוֹל שֶׁהִיא בְּחִינַת הָרוּחַ שֶׁהִיא בְּחִינַת פְּנִימִיּוּת שֹׁרֶשׁ הַנֶּפֶשׁ סָמוּךְ אֲלֵיהֶם, כִּי הַקּוֹל הוּא פְּנִימִיּוּת שָׁרְשָׁם כַּנַּ\"ל. וְעַל כֵּן יֵשׁ לָהֶם קוֹל, אֲבָל מִטַּלְטְלִין שֶׁהֵם עַנְפֵי הַשֹּׁרֶשׁ וְאֵינָם סְמוּכִים לְהַקּוֹל כָּל כָּךְ, עַל כֵּן אֵין לָהֶם קוֹל, וְעַל כֵּן אֵין הַשִּׁעְבּוּד חָל עֲלֵיהֶם כַּנַּ\"ל:",
    " וְעַל כֵּן בַּיּוֹבֵל עַל יְדֵי קוֹל שׁוֹפָר חוֹזְרִים הַשָּדוֹת וְכֵן שְׁאָר הַדְּבָרִים [אֵינָם חוֹזְרִים] לְשָׁרְשָׁם כִּי אִם בַּיּוֹבֵל שֶׁהוּא בְּחִינַת שֹׁרֶשׁ כָּל הַנְּפָשׁוֹת. וְזֶה נִתְגַּלֶּה עַל יְדֵי הַקּוֹל שֶׁהוּא בְּחִינַת פְּנִימִיּוּת שָׁרְשֵׁי הַנְּפָשׁוֹת כַּנַּ\"ל. עַל כֵּן אָז חוֹזְרִים כֻּלָּם לְשָׁרְשָׁם עַל יְדֵי הַקּוֹל שׁוֹפָר כַּנַּ\"ל:",
    " פֵּרוּשׁ אַפּוֹתֵיקֵי אַפּוֹ תְּהֵא קָאֵי, כִּי הַמָּמוֹן הוּא בְּחִינַת רֶגֶל שֶׁהוּא בְּחִינַת עֲמִידָה. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (פְּסָחִים קיט), וְאֶת כָּל הַיְקוּם אֲשֶׁר בְּרַגְלֵיהֶם-זֶה מָמוֹנוֹ שֶׁל אָדָם שֶׁמַּעֲמִידוֹ עַל רַגְלָיו. וְזֶה אַפּוֹ תְּהֵא קָאֵי מִכָּאן יִהְיֶה מָמוֹנְךָ שֶׁהוּא בְּחִינַת רַגְלָיו כַּנַּ\"ל:"
  ],
  "Likutei Halakhot%2C Choshen Mishpat%2C Laws of an Agent Collecting Debts and Authorisation.": [
    "כְּשֶׁעוֹשֶֹה  הַשָּׁלִיחַ בְּעֵדִים אֲזַי אִם נֶאֱבַד הוּא עַל אַחֲרָיוּת הַמַּלְוֶה, כִּי שְׁנֵי עֵדִים הֵם בְּחִינַת פִּי שְׁנַיִם שֶׁהוּא בְּחִינַת לְשׁוֹן הַקֹּדֶשׁ, שֶׁהוּא הַקִּיּוּם שֶׁל כָּל הַדְּבָרִים, כִּי כָּל הָעוֹלָם נִבְרָא בִּלְשׁוֹן הַקֹּדֶשׁ. וּכְמוֹ שֶׁכָּתוּב , \"וּדְבָרָיו חַיִּים וְקַיָּמִים לָעַד\". וְזֶה בְּחִינַת (דְּבָרִים יט), \"עַל פִּי שְׁנַיִם עֵדִים יָקוּם דָּבָר\". שֶׁעַל יְדֵי בְּחִינַת פִּי שְׁנַיִם, עַל יְדֵי זֶה יָקוּם דָּבָר בְּחִינַת וּדְבָרָיו חַיִּים וְקַיָּמִים כַּנַּ\"ל. וְעַל כֵּן אַף עַל פִּי כְּשֶׁעוֹשֶֹה הַשָּׁלִיחַ שֶׁלֹּא בִּפְנֵי הַלּוֹוֶה יָכוֹל לַחֲזֹר. וְאִם נֶאֱבַד, הוּא עַל אַחֲרָיוּת הַלּוֹוֶה, אֲבָל כְּשֶׁעֲשָֹאוֹ בִּפְנֵי עֵדִים שֶׁהֵם בְּחִינַת פִּי שְׁנַיִם כַּנַּ\"ל, אֲזַי הַדָּבָר קַיָּם וְאֵין יָכוֹל לַחֲזֹר. וְעַל כֵּן אִם נֶאֱבַד, הוּא עַל אַחֲרָיוּתוֹ שֶׁל הַמַּלְוֶה כַּנַּ\"ל:"
  ],
  "Likutei Halakhot%2C Choshen Mishpat%2C Laws of Authorisation.": [
    "אַף עַל פִּי שֶׁיָּכוֹל לִתֵּן בְּיַד הַשָּׁלִיחַ אַף עַל פִּי כֵן אִם אֵינוֹ רוֹצֶה אֵינוֹ צָרִיךְ לִתֵּן כִּי אִם כְּשֶׁיֵּשׁ לוֹ כֹּחַ וְהַרְשָׁאָה, דְּהַיְנוּ שֶׁמְּזַכָּה לוֹ הַתְּבִיעָה וְכוֹתֵב לוֹ פּוּק וְדוּן וּזְכֵי וְכוּ', עַיֵּן שָׁם בַּשֻּׁלְחָן עָרוּךְ:",
    "עַל פִּי הַמַּאֲמָר \"עַל אֲשֶׁר מְעַלְתֶּם בִּי\" וְכוּ' סִימָן מה, עַיֵּן שָׁם הֵיטֵב:",
    "וְהַכְּלָל, שֶׁכְּשֶׁנִּפְגָּם כֹּחַ אַתְוָן דְּמַעֲשֵֹה בְּרֵאשִׁית, שֶׁהוּא בְּחִינַת סֻכָּה, בְּחִינַת אֶרֶץ יִשְֹרָאֵל, אֲזַי מִתְגַּבְּרִים רִיב לְשׁוֹנוֹת שֶׁהֵם בְּחִינַת יְמִין שָׁקֶר, אֲבָל סֻכָּה שֶׁהִוא בְּחִינַת אֶרֶץ יִשְֹרָאֵל, בְּחִינַת כֹּחַ מַעֲשָֹיו הַנַּ\"ל, הִוא מַצֶּלֶת מֵרִיב לְשֹׁנוֹת בִּבְחִינַת תִּצְפְּנֵם בְּסֻכָּה מֵרִיב לְשׁוֹנוֹת, כִּי בְּאֶרֶץ יִשְֹרָאֵל אִיהִי רַבִּי וְכוּ', עַיֵּן שָׁם:",
    " וְזֶה בְּחִינַת כִּי יִהְיֶה רִיב בֵּין אֲנָשִׁים וְנִגְּשׁוּ אֶל הַמִּשְׁפָּט, כִּי הָרִיב שֶׁבֵּין אֲנָשִׁים עַל עִסְקֵי גְּזֵלוֹת. שֶׁזֶּה תּוֹבְעוֹ מָמוֹן וְהוּא מַכְחִישׁוֹ וְרוֹצֶה לְגָזְלוֹ, הוּא בְּחִינַת פְּגַם כֹּחַ מַעֲשֵֹי בְּרֵאשִׁית, כִּי לְפִי כֹּחַ מַעֲשֵֹי בְּרֵאשִׁית שֶׁנִּסְדָּר כָּל אֶחָד עַל מְקוֹמוֹ. וְזֶה הָאָדָם יִהְיֶה לוֹ כָּךְ וְכָךְ מָמוֹן וּנְכָסִים. וְזֶה כָּךְ וְכָךְ הַכֹּל לְפִי סֵדֶר כֹּחַ מַעֲשֵֹי בְּרֵאשִׁית. וּכְשֶׁאֶחָד גּוֹזֵל אֶת חֲבֵרוֹ, הוּא מְשַׁנֶּה סִדְרֵי בְּרֵאשִׁית. נִמְצָא, שֶׁפּוֹגֵם בַּכֹּחַ הַנַּ\"ל. וְזֶה בְּחִינַת וּמִיַּד עֹשְׁקֵיהֶם כֹּחַ שֶׁעַל יְדֵי הָעֹשֶׁק וְהַגְּזֵלָה נִפְגָּם הַכֹּחַ, כִּי הַמָּמוֹן וְהַנְּכָסִים נִקְרָא כֹּחַ, כְּמוֹ שֶׁכָּתוּב, \"כֹּחִי וְעֹצֶם יָדִי עָשָֹה לִי אֶת הַחַיִל\". וּכְמוֹ שֶׁכָּתוּב, \"כִּי הוּא הַנֹּתֵן לְךָ כֹּחַ לַעֲשֹוֹת חָיִל\". וּכְשֶׁגּוֹזֵל חֲבֵרוֹ נִפְגָּם הַכֹּחַ כַּנַּ\"ל. וְזֶה בְּחִינַת מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה. כְּדֵי שֶׁלֹּא יֹאמְרוּ, לִסְטִים אַתֶּם. לְפִיכָךְ כֹּחַ מַעֲשָֹיו הִגִּיד לְעַמּוֹ וְכוּ', כִּי בְּחִינַת כֹּחַ מַעֲשָֹיו הוּא הֵפֶךְ הַגְּזֵלָה וְתִקּוּנָהּ כַּנַּ\"ל. וְעַל כֵּן כְּשֶׁאֶחָד גּוֹזֵל אֶת חֲבֵרוֹ וַאֲזַי נִפְגָּם הַכֹּחַ מַעֲשָֹיו כַּנַּ\"ל, אֲזַי מִתְעוֹרֵר רִיב לְשׁוֹנוֹת יְמִין שָׁקֶר כַּנַּ\"ל, כִּי נַעֲשֶֹה רִיב בֵּינֵיהֶם וְאֶחָד מַכְחִישׁ אֶת חֲבֵרוֹ. וְעַל כֵּן הַתִּקּוּן הוּא, וְנִגְּשׁוּ אֶל הַמִּשְׁפָּט שֶׁהוּא בְּחִינַת סֻכָּה, בִּבְחִינַת וְיַעֲקֹב נָסַע סֻכֹּתָה (בְּרֵאשִׁית לג). וְיַעֲקֹב הוּא בְּחִינַת מִשְׁפָּט בִּבְחִינַת מִשְׁפָּט לֵאלֹקֵי יַעֲקֹב. וּכְמוֹ שֶׁכָּתַב רַבֵּנוּ נֵרוֹ יָאִיר (בְּסִימָן ב)  וְעַל יְדֵי הַמִּשְׁפָּט שֶׁהוּא בְּחִינַת יַעֲקֹב, בְּחִינַת סֻכָּה, נִתְתַּקֵּן רִיב לְשׁוֹנוֹת כַּנַּ\"ל. וְעַל כֵּן הַמִּשְׁפָּט לִפְנֵי הַיָּחִיד מֻמְחֶה שֶׁנִּסְמַךְ בְּשֵׁם רַבִּי שֶׁהוּא בְּחִינַת אֶרֶץ יִשְֹרָאֵל, כִּי אֵין סְמִיכָה אֶלָּא בְּאֶרֶץ יִשְֹרָאֵל וְעַל יְדֵי זֶה נִתְתַּקֵּן רִיב לְשׁוֹנוֹת כַּנַּ\"ל. וְכֵן שְׁלֹשָׁה דַּיָּנִים הֵם גַּם כֵּן בְּחִינַת רַבִּי. כְּמוֹ שֶׁנִּתְבָּאֵר לְעֵיל בְּהִלְכוֹת נְדָרִים, כִּי בִּשְׁלֹשָׁה יִשְֹרְאֵלִים יֵשׁ בְּחִינַת נְקֻדָּה כְּלָלִיּוּת יִשְֹרָאֵל. שֶׁהִיא בְּחִינַת רַבִּי, כִּי מִן הַנְּקֻדָּה כְּלָלִיּוּת מְקַבְּלִין כָּל הַנְּקֻדּוֹת. גַּם שְׁלֹשָׁה דַּיָּנִים הֵם בְּחִינַת יַעֲקֹב שֶׁהוּא בְּחִינַת סֻכָּה כַּנַּ\"ל, כִּי יַעֲקֹב בָּחִיר שֶׁבָּאָבוֹת וְכָלוּל מִשְּׁלָשְׁתָּן. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (שַׁבָּת דַּף י), כָּל דַּיָּן שֶׁדָּן דִּין אֱמֶת נַעֲשֶֹה שֻׁתָּף לְהַקָּדוֹשׁ בָּרוּךְ הוּא בְּמַעֲשֵֹי בְּרֵאשִׁית, כִּי עַל יְדֵי הַדִּין וְהַמִּשְׁפָּט נִתְתַּקֵּן כֹּחַ מַעֲשֵֹי בְּרֵאשִׁית. עַל יְדֵי שֶׁמַּצִּילִין עָשׁוּק מִיַּד עוֹשְׁקֵי כֹּחַ כַּנַּ\"ל:",
    " וְזֶה בְּחִינַת כֹּחַ וְהַרְשָׁאָה, כִּי עִקַּר מַה שֶּׁאֶחָד יָכוֹל לָכֹף חֲבֵרוֹ שֶׁיָּבוֹא לְדִין הוּא עַל יְדֵי בְּחִינַת כֹּחַ הַנַּ\"ל, כְּדֵי לְתַקֵּן כֹּחַ הַנַּ\"ל. וְעַל כֵּן אֵין הַשָּׁלִיחַ יָכוֹל לְכֻפּוֹ לְדִין כִּי אִם כְּשֶׁהַתּוֹבֵעַ מְזַכֶּה לוֹ הַכֹּחַ שֶׁלּוֹ. וְאָז מְחֻיָּב לָבוֹא עִמּוֹ לְדִין וּמִשְׁפָּט שֶׁעַל יְדֵי זֶה נִתְתַּקֵּן הַכֹּחַ בִּבְחִינַת סֻכָּה כַּנַּ\"ל. וְזֶה בְּחִינַת כֹּחַ הַרְשָׁאָה. 'כֹּחַ' דַּיְקָא כַּנַּ\"ל:",
    " וְעַל כֵּן מִן הַדִּין עִקַּר זְכוּת כֹּחַ הַרְשָׁאָה הוּא עַל גַּבֵּי קַרְקַע, כִּי עִקַּר כֹּחַ אַתְוָן דְּמַעֲשֵֹי בְּרֵאשִׁית הוּא בְּהַקַּרְקַע, כְּמוֹ שֶׁכָּתוּב, \"בְּרֵאשִׁית וְכוּ' וְאֶת הָאָרֶץ\". וְאָמְרוּ רַבּוֹתֵינוּ זִכְרוֹנָם לִבְרָכָה 'וְאֶת הָאָרֶץ', לְרַבּוֹת תּוֹלְדוֹתֶיהָ. נִמְצָא, שֶׁעִקָּר הוּא הָאָרֶץ וְכָל הַדְּבָרִים הֵם תּוֹלְדוֹת הָאָרֶץ וּטְפֵלִים אֵלֶיהָ. וְעַל כֵּן הַשִּׁעְבּוּד וְהַזְּכוּת הַגָּדוֹל בְּיוֹתֵר הוּא עַל גַּבֵּי קַרְקַע. שֶׁעַל יְדֵי שֶׁמְּשַׁעְבֵּד לוֹ הַקַּרְקַע, שֶׁהוּא עִקַּר הַבְּרִיאָה שֶׁל כֹּחַ מַעֲשֵֹי בְּרֵאשִׁית, עַל יְדֵי זֶה מִמֵּילָא נִשְׁתַּעְבֵּד לוֹ כֹּחַ אַתְוָן שֶׁבְּתוֹלְדוֹת הָאָרֶץ, דְּהַיְנוּ הַתְּבִיעָה שֶׁתּוֹבְעוֹ כַּנַּ\"ל:"
  ],
  "Likutei Halakhot%2C Choshen Mishpat%2C Laws of Guaranteeing.": [
    "עָרֵב בִּשְׁעַת מַתַּן מָעוֹת-מִשְׁתַּעְבֵּד מִיָּד. לְאַחַר מַתַּן מָעוֹת-אֵינוֹ מִשְׁתַּעְבֵּד אֶלָּא בְּקִנְיָן:",
    " עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה עַל פָּסוּק \"כִּי תֵצֵא לַמִּלְחָמָה\" סִימָן רפ שֶׁצָּרִיךְ לְקַשֵּׁר מַחֲשַׁבְתּוֹ בִּשְׁעַת הַמַּשָּא וּמַתָּן אֶל הַתּוֹרָה וְעַל יְדֵי זֶה מְקַבֶּלֶת הָאֱמוּנָה כֹּחַ לְבָרֵר הַנִּיצוֹצוֹת שֶׁזֶּה עִקַּר בְּחִינַת הַמַּשָּא וּמַתָּן כְּדֵי לְבָרֵר נִיצוֹצוֹת עַל יְדֵי אֱמוּנָה, עַיֵּן שָׁם:",
    " נִמְצָא, שֶׁעִקַּר הַמַּשָּא וּמַתָּן הוּא בְּחִינַת תּוֹרָה וֶאֱמוּנָה וּשְׁנֵי בְּחִינוֹת אֵלּוּ מָצִינוּ בְּגוּף הַמַּשָּא וּמַתָּן בְּעַצְמוֹ גַּם כֵּן, כִּי רֹב הַמַּשָּא וּמַתָּן הוּא נַעֲשֶֹה עַל יְדֵי הַמָּעוֹת וְהַחֲפָצִים. וְהַמָּעוֹת הֵם בְּחִינַת תּוֹרָה כַּמְרֻמָּז בְּדִבְרֵי רַבֵּנוּ (סִימָן רד) שֶׁכָּתַב, כִּי מָעוֹת רָאשֵׁי תֵּבוֹת, וְ'אֵין עֲ'בֵרָה מְ'כַבָּה תּ'וֹרָה. גַּם כָּתַב בְּמָקוֹם אַחֵר (סִימָן ס) שֶׁמָּמוֹן רָאשֵׁי תֵּבוֹת מִ'שָּׁם נִ'תְעַשֵּׁר מֹ'שֶׁה, דְּהַיְנוּ מִן הַלּוּחוֹת שֶׁהֵם הַתּוֹרָה. וְהַחֲפָצִים הֵם בִּבְחִינַת אֱמוּנָה, כִּי שָׁם הַנִּיצוֹצוֹת הַנְּפוּלוֹת שֶׁהֵם נִיצוֹצֵי הַמַּלְכוּת שֶׁהוּא בְּחִינַת אֱמוּנָה כַּנַּ\"ל, וְעַל כֵּן רֹב הַמַּשָּא וּמַתָּן נַעֲשִֹין עַל יְדֵי מָעוֹת דַּוְקָא וְעַל יְדֵי מָעוֹת יְכוֹלִין לִקְנוֹת הַכֹּל וְהַכֹּל נַעֲשֶֹה עַל יְדֵי הַמָּעוֹת, וּכְמוֹ שֶׁכָּתוּב (קֹהֶלֶת י), \"וְהַכֶּסֶף יַעֲנֶה אֶת הַכֹּל\". כִּי הַמַּשָּא וּמַתָּן הוּא לְנַשֵּא וּלְהַעֲלוֹת הַנִּיצוֹצוֹת וְלִתְּנָם לִמְקוֹמָם, כְּמוֹ שֶׁכָּתַב רַבֵּנוּ שָׁם, שֶׁזֶּה בְּחִינַת מַשָּא וּמַתָּן וְזֶה נַעֲשֶֹה עַל יְדֵי אֱמוּנָה כַּנַּ\"ל, אַךְ אֵין לְהָאֱמוּנָה כֹּחַ לְהִתְנַשֵּא וְלַעֲלוֹת כִּי אִם עַל יְדֵי הַתּוֹרָה כַּנַּ\"ל וְעַל כֵּן עַל יְדֵי הַמָּעוֹת, שֶׁהוּא בִּבְחִינַת תּוֹרָה, מְנַשְּאִין כָּל הַמַּשָּא וּמַתָּן וִיכוֹלִין לִקְנוֹת כָּל הַסְּחוֹרוֹת עַל יְדֵי הַמָּעוֹת, כִּי כָּל בְּחִינוֹת נִיצוֹצֵי אֱמוּנָה שֶׁיֵּשׁ בְּכָל הַסְּחוֹרוֹת קָשֶׁה לָהֶם לְהִתְנַשֵּא וְלַעֲלוֹת כִּי אִם כְּשֶׁמְּקַבְּלִין כֹּחַ מִבְּחִינַת תּוֹרָה כַּנַּ\"ל, וְעַל כֵּן עַל יְדֵי הַמָּעוֹת, שֶׁהוּא בְּחִינַת תּוֹרָה, תֵּכֶף מִתְנַשְּאִין וְעוֹלִין וְעַל כֵּן נַעֲשֶֹה הַמַּשָּא וּמַתָּן עַל יְדֵי הַמָּעוֹת, דְּהַיְנוּ בֵּרוּר נִיצוֹצֵי אֱמוּנָה עַל יְדֵי בְּחִינַת תּוֹרָה כַּנַּ\"ל, וְעַל כֵּן מִדְּאוֹרַיְתָא כֶּסֶף קוֹנֶה, כִּי עַל יְדֵי הַמָּעוֹת, שֶׁהִיא בְּחִינַת תּוֹרָה, מְקַבֶּלֶת הָאֱמוּנָה כֹּחַ וְעַל כֵּן צָרִיךְ לְהַאֲמִין דְּבָרָיו לְקַיֵּם הַמִּקָּח:",
    " וְזֶהוּ בְּחִינַת עָרֵב בִּשְׁעַת מַתַּן מָעוֹת מִשְׁתַּעְבֵּד מִיָּד, כִּי צָרִיךְ לְקַיֵּם  וּלְהַאֲמִין  דְּבָרָיו, כִּי יֵשׁ כֹּחַ לְהָאֱמוּנָה עַל יְדֵי שֶׁמְּקַבֶּלֶת מִבְּחִינַת הַתּוֹרָה עַל יְדֵי הַמַּתַּן מָעוֹת שֶׁהוּא בְּחִינַת תּוֹרָה וּכְשֶׁיֵּשׁ כֹּחַ בְּהָאֱמוּנָה צָרִיךְ לְקַיֵּם דְּבָרָיו, אֲבָל לְאַחַר מַתַּן מָעוֹת אֵין מִשְׁתַּעְבֵּד מֵחֲמַת שֶׁאֵין לְהָאֱמוּנָה כֹּחַ מִבְּחִינַת תּוֹרָה, דְּהַיְנוּ הַמָּעוֹת וְעַל כֵּן יָכוֹל לְשַׁנּוֹת הַדִּבּוּר שֶׁהִבְטִיחַ לִהְיוֹת עָרֵב וַאֲזַי אֵין מִשְׁתַּעְבֵּד כִּי אִם בְּקִנְיָן, כִּי הַקִּנְיַן סוּדָר הוּא גַּם כֵּן בִּבְחִינָה זוֹ, כִּי הַבְּגָדִים הֵם מִבְּחִינַת בִּינָה, כַּיָּדוּעַ. וּמִשָּׁם יוֹצֵאת הַתּוֹרָה בִּבְחִינַת וְאַל תִּטֹּשׁ תּוֹרַת אִמֶּךָ, וְאִם לַבִּינָה, וְזֶהוּ בְּחִינַת כְּבָשִֹים לִלְבוּשֶׁךָ שֶׁהַתּוֹרָה הוּא בִּבְחִינַת לְבוּשִׁים כַּנַּ\"ל וְזֶהוּ קִנְיַן סוּדָר שֶׁנִּלְקָח הַבֶּגֶד בְּיָדוֹ וַאֲזַי הָאֱמוּנָה שֶׁהִיא בַּיָּדַיִם בִּבְחִינַת וַיְהִי יָדָיו אֱמוּנָה, כְּמוֹ שֶׁכָּתַב רַבֵּנוּ שָׁם, מְקַבֶּלֶת כֹּחַ מִן הַבְּגָדִים, שֶׁהֵם בְּחִינַת תּוֹרָה כַּנַּ\"ל, וַאֲזַי יֵשׁ כֹּחַ לְהָאֱמוּנָה, וְעַל כֵּן צָרִיךְ לְקַיֵּם וּלְהַאֲמִין דְּבָרָיו, וְעַל כֵּן קִנְיַן סוּדָר מוֹעִיל בְּכָל דָּבָר, כִּי עַל יְדֵי זֶה נִתְחַזֵּק הָאֱמוּנָה כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, בִּשְׁעַת מַתַּן מָעוֹת מִשְׁתַּעְבֵּד הֶעָרֵב, שֶׁכֵֵּן עַל אֱמוּנָתוֹ הִלְוָהוּ, הַיְנוּ שֶׁיֵּשׁ כֹּחַ לְהָאֱמוּנָה עַל יְדֵי הַמָּעוֹת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Movable Property.": [
    "כשאין אחד מוחזק כההיא ארבא וכו' כל דאלים גבר ופירשו כי מי שהוא שלו בודאי ימסור נפשו ביותר ויתגבר:",
    "והענין ע\"פ מ\"ש רבינו (סי' ס\"ט) ומובא לעיל כי שורש הנפש הוא בהממון נמצא זה שהחפץ הוא שלו שם הוא שורש נפשו וע\"כ בודאי יתגבר על החפץ ויטלו כי נתוסף לו כח וגבורה וחיות ע\"י החפץ עצמו מאחר ששם שורש נפשו וחיותו וע\"כ כשבא אל החפץ אזי נתוסף לו כח וחיות ע\"י החפץ עצמו מאחר ששם שורש נפשו וחיותו וע\"כ כשבא אל החפץ אזי נתוסף לו כח וחיות ע\"י החפץ כנ\"ל ועי\"ז בודאי יוכל להתגבר על חבירו שאינו שלו ואין שם שורש נפשו, אדרבא טבע הנפש לצמצם עצמו לבלי להניח עצמו להגזלן ליטול כמבואר שם במאמר גזילה וע\"כ בודאי לא יהי' כח לחבירו הגזלן ליטלו מידו כי אין שם שורש נפשו כנ\"ל:",
    "גם כי עיקר הכח וגבורה הוא ע\"י בחי' שמירת הברית כי הברית נקרא בועז בו עז בו תוקפא בבחי' כי כאיש גבורתו וזה שרוצה לגזול הוא בבחי' פגם הברית. כי הגזלן הוא כאלו בא על אשתו ממש כמבואר במאמר הנ\"ל ע\"ש נמצא שהוא בבחי' פגם הברית שמשם החלישות כנ\"ל וע\"כ בודאי לא יוכל להתגבר נגד חבירו שהוא שלו שהוא בבחי' שמירת הברית נגדו כי העשירות הוא בבחי' שמירת הברית שהוא שלימות הנפש וע\"כ פסקו כל דאלים גבר כי בודאי יתגבר זה שהוא שלו כנ\"ל:"
  ],
  "Likutei Halakhot%2C Choshen Mishpat%2C Laws of Immovable Property.": [
    "חֶזְקַת הַקַּרְקָעוֹת שָׁלֹשׁ שָׁנִים עַל פִּי מַה שֶּׁכָּתַב רַבֵּנוּ, נֵרוֹ יָאִיר, סִימָן סט וּמוּבָא לְעֵיל כַּמָּה פְּעָמִים, כִּי שֹׁרֶשׁ הַנֶּפֶשׁ בַּעֲשִׁירוּת וְעִקַּר הָעֲשִׁירוּת הֵם הַקַּרְקָעוֹת, כִּי כָּל מִינֵי עֲשִׁירוּת וַאֲפִלּוּ כֶּסֶף וְזָהָב, הַכֹּל יוֹצֵא מִן הָאָרֶץ וְהָאָרֶץ הוּא שֹׁרֶשׁ כָּל הַנְּפָשׁוֹת, כְּמוֹ שֶׁכָּתוּב, \"תּוֹצֵא הָאָרֶץ נֶפֶשׁ חַיָּה\". נִמְצָא, כְּשֶׁקּוֹנֶה קַרְקַע נִתְוַסֵּף לוֹ חִיּוּת וָנֶפֶשׁ. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (יְבָמוֹת סג.), כָּל מִי שֶׁאֵין לוֹ קַרְקַע אֵינוֹ אָדָם. כִּי גֶּדֶר הָאָדָם הוּא מְדַבֵּר, דְּהַיְנוּ שֶׁיֵּשׁ לוֹ כֹּחַ הַדִּבּוּר וּבָזֶה הוּא מֻבְדָּל מִן הַחַי וְנִקְרָא אָדָם וְהַדִּבּוּר הוּא הַנֶּפֶשׁ, כְּמוֹ שֶׁכָּתַב רַבֵּנוּ, נֵרוֹ יָאִיר, כְּמוֹ  שֶׁכָּתוּב,  \"וַיְהִי הָאָדָם לְנֶפֶשׁ חַיָּה\". וְתַרְגּוּמוֹ, לְרוּחַ מְמַלְּלָא וְשֹׁרֶשׁ הַנֶּפֶשׁ הוּא בַּעֲשִׁירוּת כַּנַּ\"ל. נִמְצָא, שֶׁעִקַּר כֹּחַ הַדִּבּוּר שֶׁעַל יְדֵי זֶה נִקְרָא אָדָם הוּא עַל יְדֵי עֲשִׁירוּת. וְזֶה בְּחִינַת (קֹהֶלֶת) וְהֶעָשִׁיר יַעֲנֶה עַזּוּת, כִּי עַזּוּת וְתֹקֶף הַדִּבּוּר הוּא עַל יְדֵי עֲשִׁירוּת כַּנַּ\"ל. וְזֶה בְּחִינַת (מִשְׁלֵי ח) שִׁמְעוּ כִּי נְגִידִים אֲדַבֵּר שֶׁעַל יְדֵי הַנְּגִידוּת וְהָעֲשִׁירוּת עַל יְדֵי זֶה הַדִּבּוּר כַּנַּ\"ל וְשֹׁרֶשׁ הָעֲשִׁירוּת וְהַנֶּפֶשׁ הַכֹּל הָיָה מִן הָאָרֶץ כַּנַּ\"ל בִּבְחִינַת תּוֹצֵא הָאָרֶץ נֶפֶשׁ חַיָּה שֶׁהוּא בְּחִינַת הַדִּבּוּר, בְּחִינַת וַיְהִי אָדָם לְנֶפֶשׁ חַיָּה כַּנַּ\"ל. וְעַל כֵּן מִי שֶׁאֵין לוֹ קַרְקַע אֵינוֹ אָדָם, כִּי עִקַּר גֶּדֶר הָאָדָם, שֶׁהוּא מְדַבֵּר, הוּא עַל יְדֵי הַקַּרְקַע כַּנַּ\"ל. וְעַל כֵּן הַקַּרְקַע אֵין לָהּ חֲזָקָה עַד שְׁלֹשָׁה שָׁנִים, כִּי זֶה יָדוּעַ כְּשֶׁנּוֹלַד וְנִתְחַדֵּשׁ לָאָדָם חִיּוּת וְנֶפֶשׁ חֲדָשָׁה אֲזַי הַקְּלִפָּה קָדְמָה לְפֵירֵי תָּמִיד וְהַקְּלִפָּה מְחַפָּה עַל הַפְּרִי וּמְקַטְרֶגֶת וְאֵינָהּ מַנַּחַת לְקַבֵּל הַפֵּירֵי עַד שֶׁמְּשַׁבְּרִין אוֹתָהּ. וְזֶה בְּחִינַת שָׁלֹשׁ שָׁנִים הָרִאשׁוֹנִים שֶׁבָּהֶם יֵשׁ כֹּחַ לְהַמְעַרְעֵר לְעַרְעֵר וְהֵם בִּבְחִינַת שָׁלֹשׁ שְׁנֵי עָרְלָה שֶׁאָז יֵשׁ כֹּחַ לְהַקְּלִפָּה וְעַל כֵּן הֵם שָׁלֹשׁ שָׁנִים כְּנֶגֶד שָׁלֹשׁ קְלִפּוֹת הַטְּמֵאוֹת לְגַמְרֵי וְצָרִיךְ לְהַמְתִּין אֵלּוּ הַשָּׁלֹשׁ שָׁנִים וְאַחַר כָּךְ נִתְגַּלֶּה הַפֵּירֵי וִיכוֹלִין לְאָכְלָהּ. וּכְמוֹ כֵן לְעִנְיַן חֶזְקַת קַרְקַע בְּשָׁלֹשׁ שָׁנִים הָרִאשׁוֹנִים יֵשׁ לָהֶם כֹּחַ לְעַרְעֵר, כִּי כָּל הָעִרְעוּרִים וְהַהַכְחָשׁוֹת הֵם מִן שָׁלֹשׁ קְלִפּוֹת הַנַּ\"ל שֶׁהֵם טְמֵאוֹת לְגַמְרֵי, כִּי הַשֶּׁקֶר הוּא הָרַע וְהַטֻּמְאָה לְגַמְרֵי וְכַמּוּבָא בְּדִבְרֵי רַבֵּנוּ, נֵרוֹ יָאִיר, (סִימָן נא) וְעַל כֵּן בְּאֵלּוּ הַשָּׁלֹשׁ שָׁנִים יֵשׁ כֹּחַ לְעַרְעֵר כַּנַּ\"ל. אֲבָל אַחַר כָּךְ שׁוּב אֵין לָהֶם כֹּחַ וַאֲזַי נִתְגַּלֶּה וְנִתְבַּסֵּס הָאֱמֶת, וַאֲזַי הַקַּרְקַע בְּחֶזְקָתוֹ מֵאַחַר שֶׁכְּבָר עָבְרוּ שָׁלֹשׁ שָׁנִים, שֶׁהֵם בְּחִינַת שָׁלֹשׁ שְׁנֵי עָרְלָה כַּנַּ\"ל. וְגַם מֵחֲמַת זֶה הֵם שָׁלֹשׁ שָׁנִים כְּנֶגֶד בְּחִינַת הָאֱמֶת שֶׁהוּא כָּלוּל מִשָּׁלֹשׁ כַּיָּדוּעַ, כִּי אֱמֶת הוּא בְּחִינַת יַעֲקֹב, שֶׁהוּא כָּלוּל מִכָּל הַשְּׁלֹשָׁה אָבוֹת. וְעַל כֵּן צָרִיךְ לְהַחֲזִיק שָׁלֹשׁ שָׁנִים שֶׁכְּשֶׁעוֹבְרִים שָׁלֹשׁ שָׁנִים בְּלֹא עִרְעוּר אֲזַי נִכְנָע הָרַע וְהַשֶּׁקֶר כַּנַּ\"ל וְנִתְבַּסֵּס הָאֱמֶת שֶׁכָּלוּל מִשָּׁלֹשׁ כַּנַּ\"ל, וַאֲזַי אַחַר שָׁלֹשׁ שָׁנִים הַקַּרְקַע בְּחֶזְקָתוֹ, כִּי כְּבָר עָבְרוּ שָׁלֹשׁ שָׁנִים שֶׁבָּהֶם יְנִיקַת הַשֶּׁקֶר כַּנַּ\"ל וַאֲזַי נִתְגַּלֶּה וְנִתְבַּסֵּס הָאֱמֶת כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה:",
    " עַד תְּלָת שְׁנִין אִינִישׁ מִזְדַּהֵר בִּשְׁטָרֵיה טְפֵי לָא מִזְדַּהֵר, כִּי עַד שָׁלֹשׁ שָׁנִים הוּא מֻכְרָח בְּוַדַּאי לִהְיוֹת נִזְהָר בִּשְׁטָרוֹ כְּדֵי שֶׁלֹּא יוּכַל הַמְעַרְעֵר לְעַרְעֵר, כִּי בַּשָּׁלֹשׁ שָׁנִים הָרִאשׁוֹנִים יֵשׁ כֹּחַ לְהַשֶּׁקֶר כַּנַּ\"ל וְעַל כֵּן צָרִיךְ לִהְיוֹת נִזְהָר בִּשְׁטָרוֹ, כִּי הַשְּׁטָר הוּא גַּם כֵּן בִּבְחִינָה זוֹ, כִּי הַשְּׁטָר הוּא כְּתַב אֱמֶת שֶׁנִּכְתַּב לֶאֱמֶת וְלִרְאָיָה וְהוּא בִּבְחִינַת תּוֹרָה שֶׁבִּכְתָב, שֶׁהוּא בְּחִינַת כָתוּב יֹשֶׁר דִּבְרֵי אֱמֶת (קֹהֶלֶת יב), בְּחִינַת תּוֹרַת אֱמֶת, בְּחִינַת יַעֲקֹב שֶׁהוּא בְּחִינַת אֱמֶת, כַּמּוּבָא שֶׁיַּעֲקֹב הוּא בְּחִינַת תּוֹרָה שֶׁבִּכְתָב. וְעַל כֵּן הַכְּתָב עוֹמֵד לֶאֱמֶת וְלִרְאָיָה, כִּי הַכְּתָב הוּא בְּחִינַת תּוֹרָה שֶׁבִּכְתָב, שֶׁהוּא בְּחִינַת אֱמֶת, שֶׁהוּא מְבַטֵּל וּמַכְנִיעַ הַשֶּׁקֶר וְעַל כֵּן עַד שָׁלֹשׁ שָׁנִים, שֶׁאָז יֵשׁ אֲחִיזָה לְהַשֶּׁקֶר, הוּא מְחֻיָּב לִהְיוֹת נִזְהָר בִּשְׁטָרוֹ כְּדֵי לְבַטֵּל הַשֶּׁקֶר שֶׁיֵּשׁ לוֹ אָז אֲחִיזָה כַּנַּ\"ל וְעַל יְדֵי הַכְּתָב מְבַטְּלוֹ כַּנַּ\"ל, כִּי הַכְּתָב הוּא גַּם כֵּן כְּנֶגֶד שָׁלֹשׁ קְלִפּוֹת הַנַּ\"ל, שֶׁהֵם בְּחִינַת שָׁלֹשׁ שְׁנֵי עָרְלָה כַּנַּ\"ל, כִּי הַכְּתָב הוּא בְּחִינַת תּוֹרָה שֶׁבִּכְתָב, שֶׁהוּא בְּכָל הַבְּחִינוֹת מְשֻׁלֶּשֶׁת, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (שַׁבָּת פח), בְּרִיךְ רַחֲמָנָא דְּיָהִיב לָן אוֹרְיָן תְּלִיתָאָה בְּיוֹם תְּלִיתָאָה וְכוּ'. כִּי הַתּוֹרָה הִיא בְּחִינַת אֱמֶת שֶׁכָּלוּל מִשָּׁלֹשׁ לְהַכְנִיעַ וּלְבַטֵּל הַשֶּׁקֶר, שֶׁהוּא בְּחִינַת שָׁלֹשׁ שְׁנֵי עָרְלָה שָׁלֹשׁ קְלִפּוֹת כַּנַּ\"ל וְעַל כֵּן בַּשָּׁלֹשׁ שָׁנִים הָרִאשׁוֹנִים שֶׁהֵם בְּחִינַת שָׁלֹשׁ שְׁנֵי עָרְלָה, בְּחִינַת קְלִפָּה הַקּוֹדֶמֶת לַפֵּירֵי מְחֻיָּב לְהִזָּהֵר בִּשְׁטָרוֹ,  שֶׁעַל  יְדֵי זֶה מְבַטְּלָם וּמַכְנִיעָם, אֲבָל טְפֵי לָא מִזְדַּהֵר, כִּי כְּשֶׁעוֹבְרִים שָׁלֹשׁ שָׁנִים הָרִאשׁוֹנִים בְּלִי עִרְעוּר כְּבָר נִכְנַע וְנִתְבַּטֵּל וְאַחַר כָּךְ אֵין לוֹ אֲחִיזָה וְעַל כֵּן אֵין צָרִיךְ לִהְיוֹת נִזְהָר בִּשְׁטָרוֹ עוֹד כַּנַּ\"ל:"
  ],
  "Likutei Halakhot%2C Choshen Mishpat%2C Laws of Neighbor Damages.": [
    "תקנו חכמים כמה הרחקות שצריך האדם להרחיק מחבירו שאסור לו לעשות בשלו עד שירחיק שיעור הראוי כגון להוציא זיז משום היזק ראיה או העמדת סולם אצל שובכו של חבירו וכיוצא כפי הדינים המבוארין בש\"ע:",
    "כי איתא בדברי רבינו במאמר ויאמר בועז (סי' ה') שיש שדה שגדילים בה אילנות דהיינו נפשות והבעל השדה משגיח עליהם להשקותם ולגדלם וכו' ולהרחיקם שיעור הראוי שלא יכחישו זה את זה ע\"ש. והנה אלו האילנות שהם שרשי הנפשות הם בחי' עשירו תכדאיתא במאמר גזילה (סי' סט) שהעשירות הוא בבחי' ענפשי האילנות ובהם גדילים הנפשות וזהו בחי' הרחקות שגזרו חכמים שצריך האדם להרחיק ממונו מממון חבירו כדי שלא יזיק אותו דהיינו מאחר שהממון הוא שורש הנפש בחי' האילנות ע\"כ צריך להרחיק בינו ובין ממון חבירו כדי שלא יכחיש אחד את חבירו ע\"י שיתקרבו ביותר משיעור הראוי וע\"כ רוב אלו הרחקו תהם בקרקעות כי שם עיקר שרשי הנפשות בבחי' תוצא הארץ נפש חיה כנ\"ל וזהו ג\"כ איסור גזילה, כדי שלא יכנוס אחד בגבול חבירו צריך לעשות גבול והרחקה בין ממונו לממון חבירו שהיא בחי' הרחקות האילנו שלא יכחישו זה את זה כנ\"ל וזה בחי' (ישעיהו ה׳:ח׳) הוי מגיעי בית בבית שדה בשדה יקריבו וכו' שהנביא מוכיח אותם על שהתקרבו זה לזה ולא עשו גבול והרחקה ביניהם כשיעור הראוי כנ\"ל:",
    "וזה בחי' איסור השגת גבול שהוא דייקא בא\"י כי עיקר שרשי הנפשות ישראל הם בא\"י כידוע. וע\"כ שם צריך ליזהר ביותר שלא יכנוס אחד בגבול חבירו ח\"ו כי הוא כלאים וערבוביא שמערבבין יניקת האילנות כנ\"ל:"
  ],
  "Likutei Halakhot%2C Choshen Mishpat%2C Laws of Immovable Partnerships.": [
    "הלכה א' נכלל בהלכות שכנים הלכה א' אות ד' :"
  ],
  "Likutei Halakhot%2C Choshen Mishpat%2C Laws of Divisions of Partnerships.": [
    "כָּל דָּבָר שֶׁאִם יַחֲלֹק שְׁמוֹ עָלָיו כּוֹפִין לַחֲלֹק וְכוּ'. כָּל חָצֵר שֶׁאֵין בּוֹ אַרְבַּע אַמּוֹת חוּץ אַרְבַּע' אַמּוֹת שֶׁלִּפְנֵי פֶּתַח הַבַּיִת אֵין שְׁמוֹ חָצֵר וְכָל בַּיִת שֶׁאֵין בּוֹ אַרְבַּע' אַמּוֹת אֵין נוֹתְנִין לְפִתְחוֹ אַרְבַּע' אַמּוֹת, עַיֵּן שָׁם:",
    "עַל פִּי הַמְבֹאָר בַּמַּאֲמָר עַל סָבֵי דְּבֵי אַתּוּנָא 'בְּנִי לָן בֵּיתָא בַּאֲוִירָא דְּעָלְמָא' אֲמַר שֵׁם, וְקָם וְתָלָא בֵּין שְׁמַיָּא וְאַרְעָא וְכוּ' בְּסִימָן כ\"ח. כִּי עַל יְדֵי הַתּוֹרוֹת הַנְּפוּלוֹת הַבָּאִין מִד' אַלְפִין הַנְּפוּלִים שֶׁמְּקַבְּלִים מִתַּלְמִידֵי חֲכָמִים שֵׁדִין יְהוּדָאִין עַל יָדָם בָּאִים  כְּפִירוֹת וְכוּ' וְהַתִּקּוּן לָזֶה הַכְנָסַת אוֹרְחִים צַדִּיקִים תַּלְמִידֵי חֲכָמִים אֲמִתִּיִּים עַל יְדֵי זֶה נֶחְשָׁב כְּאִלּוּ הִקְרִיב תְּמִידִין, תָּמִ\"ד הוּא בְּחִינַת הַד' אַלְפִין הַנַּ\"ל שֶׁעוֹלִין תָּמִ\"ד, דְּהַיְנוּ שֶׁמַּעֲלִין הָאַלְפִין הַנְּפוּלִין שֶׁעַל יָדָם נִבְנֶה בְּחִינַת בַּיִת בַּאֲוִירָא דְּעָלְמָא, כִּי אֵין לָהֶם עַל מַה שֶּׁיִּסְמֹכוּ, אֲבָל עַל יְדֵי תַּלְמִידֵי חֲכָמִים אֲמִתִּיִּים בּוֹנֶה בֵּיתוֹ בֵּין שְׁמַיָּא לְאַרְעָא בִּבְחִינַת אָמַר שֵׁם וְקָם וְתָלָא בֵּין שְׁמַיָּא לְאַרְעָא כוּ', עַיֵּן שָׁם. וְעַל יְדֵי זֶה זוֹכִין לֶאֱמוּנָה וּמְתַקֵּן וּמַכְנִיעַ הַכְּפִירוֹת וְכוּ', עַיֵּן שָׁם כָּל זֶה הֵיטֵב:"
  ],
  "Likutei Halakhot%2C Choshen Mishpat%2C Laws of Boundaries.": [
    "עַל פִּי הַמְבֹאָר לְעֵיל בְּהִלְכוֹת נִזְקֵי שְׁכֵנִים הֲלָכָה א' שֶׁצָּרִיךְ לַעֲשֹוֹת הַרְחָקָה בֵּין אִילָנֵי הַשָּדֶה שֶׁהֵם בְּחִינַת הָעֲשִׁירוּת שֶׁשָּׁם שֹׁרֶשׁ הַנְּפָשׁוֹת כַּנַּ\"ל וְעַל כֵּן תִּקְּנוּ חֲכָמֵינוּ זִכְרוֹנָם לִבְרָכָה לַעֲשֹוֹת הַטּוֹב וְהַיָּשָׁר שֶׁבַּעַל הַמֵּצַר קוֹדֵם לִקַּח הַשָּדֶה הַסְּמוּכָה לְשָֹדֶה  שֶׁלּוֹ  כְּדֵי שֶׁיִּהְיוּ שְֹדוֹתָיו יַחַד וְלֹא יַפְסִיק אֶחָד בְּאֶמְצַע, כִּי בְּוַדַּאי רָאוּי כָּךְ שֶׁיִּהְיוּ הָאִילָנוֹת, שֶׁהֵם מִשֹׁרֶשׁ אֶחָד בְּמָקוֹם אֶחָד, וּלְקָרֵב אוֹתָם בְּכָל מַה דְּאֶפְשָׁר וְלֹא יַפְסִיקוּ אִילָנוֹת אֲחֵרִים כְּדֵי שֶׁלֹּא יַכְחִישׁוּ זֶה אֶת זֶה כַּנַּ\"ל, וּבָזֶה עוֹשִֹין טוֹבָה גְּדוֹלָה לְבַעַל הַמֵּצַר שֶׁעַל יְדֵי זֶה כָּל שְֹדוֹתָיו בְּמָקוֹם אֶחָד וַאֲזַי הוּא מְקַבֵּץ שָׁרְשֵׁי נַפְשׁוֹ בְּמָקוֹם אֶחָד, כִּי שֹׁרֶשׁ הַנֶּפֶשׁ בַּעֲשִׁירוּת כַּנַּ\"ל. וְזֶה שֶׁאָמַר הֶחָכָם:",
    " הַצִּילֵנִי מִפִּזּוּר הַנֶּפֶשׁ שֶׁלֹּא יִהְיוּ נְכָסָיו מְפֻזָּרִין בִּמְקוֹמוֹת רַבִּים, כִּי בְּוַדַּאי זֶה הוּא פִּזּוּר הַנֶּפֶשׁ מַמָּשׁ, כִּי שֹׁרֶשׁ הַנֶּפֶשׁ בְּהַנְּכָסִים וְהָעֲשִׁירוּת כַּנַּ\"ל. נִמְצָא, שֶׁעַל יְדֵי זֶה שֶׁהַבַּעַל מַצְרָא קוֹדֵם עַל יְדֵי זֶה מְקַבֵּץ בְּיַחַד חֶלְקֵי נַפְשׁוֹ בְּיַחַד. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, \"וְעָשִֹיתָ הַטּוֹב וְהַיָּשָׁר\". וְלָמְדוּ מִכָּאן, שֶׁבַּעַל מַצְרָא קוֹדֶם, כִּי עַל זֶה נֶאֱמַר וְעָשִֹיתָ הַטּוֹב, 'הַטּוֹב' דַּיְקָא, כִּי זֶה עִקַּר הַטּוֹב שֶׁיִּהְיֶה כֻּלּוֹ אֶחָד, כַּמּוּבָא בְּדִבְרֵי רַבֵּנוּ כַּמָּה פְּעָמִים שֶׁכֻּלּוֹ אֶחָד הוּא, כֻּלּוֹ טוֹב. וְעִקַּר שְׁלֵמוּת הַנֶּפֶשׁ כְּשֶׁהוּא מְכֻנֶּסֶת וּמְקֻבֶּצֶת עִם כָּל חֲלָקֶיהָ בְּיַחַד בִּבְחִינַת כֻּלּוֹ אֶחָד כֻּלּוֹ טוֹב. כִּי פִּזּוּר הַנֶּפֶשׁ הוּא בִּבְחִינַת פִּזּוּר לָרְשָׁעִים שֶׁהוּא בְּחִינַת נַפְשׁוֹת עֵשָֹו, שֶׁהֵם נִקְרָאִים נְפָשׁוֹת רַבִּים, אֲבָל כְּשֶׁמְּקַבֵּץ וּמְכַנֵּס חֶלְקֵי נַפְשׁוֹ בְּיַחַד זֶה בְּחִינַת כִּנּוּס לַצַּדִּיקִים, בְּחִינַת נַפְשׁוֹת יַעֲקֹב שֶׁהֵם נִקְרָאִים נֶפֶשׁ אֶחָד, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, כִּי הֵם מִבְּחִינַת כֻּלּוֹ אֶחָד כֻּלּוֹ טוֹב. וְזֶה הַטּוֹב נַעֲשֶֹה עַל יְדֵי דִּינָא דְּבַעַל מַצְרָא קוֹדֵם, שֶׁעַל יְדֵי זֶה מְקַבֵּץ נְכָסָיו וּשְֹדוֹתָיו בְּמָקוֹם אֶחָד שֶׁשָּׁם שָׁרְשֵׁי נַפְשׁוֹ כַּנַּ\"ל. נִמְצָא, שֶׁמְּקַבֵּץ חֶלְקֵי נַפְשׁוֹ בְּיַחַד בִּבְחִינַת כֻּלּוֹ אֶחָד כֻּלּוֹ טוֹב כַּנַּ\"ל. וְזֶה \"וְעָשִֹיתָ הַטּוֹב כַּנַּ\"ל:",
    " וְעַל כֵּן יַעֲקֹב שֶׁהוּא בְּתַכְלִית הָאַחְדוּת, כִּי הָיְתָה מִטָּתוֹ שְׁלֵמָה וְכָל הַנֶּפֶשׁ הַבָּאָה לְבֵית יַעֲקֹב שִׁבְעִים נֶפֶשׁ בִּלְשׁוֹן יָחִיד כַּנַּ\"ל, עַל כֵּן נַחֲלַת יַעֲקֹב נַחֲלָה בְּלִי מְצָרִים, כִּי נַחֲלָתוֹ כֻּלּוֹ אֶחָד, כִּי אֵין מִי שֶׁיַּפְסִיק וְיַעֲשֶֹה גְּבוּל וּמֵצַר לְנַחֲלָתוֹ מֵאַחַר שֶׁנִּכְלָל נַפְשׁוֹ בִּבְחִינַת כֻּלּוֹ אֶחָד כֻּלּוֹ טוֹב, כִּי הַמְצָרִים הֵם רַק מִבְּחִינַת רִבּוּי כַּנַּ\"ל, אֲבָל בִּבְחִינַת כֻּלּוֹ אֶחָד כֻּלּוֹ טוֹב אֵין שׁוּם מֵצַר וּגְבוּל כַּנַּ\"ל. וּבִשְׁבִיל זֶה תִּקְּנוּ דִּינָא דְּבַר מַצְרָא כְּדֵי לְהַרְחִיב גְּבוּלוֹ בְּיוֹתֵר, כְּדֵי שֶׁיִּתְקָרֵב וְיִכְלֹל בְּיוֹתֵר בִּבְחִינַת כֻּלּוֹ אֶחָד כֻּלּוֹ טוֹב בִּבְחִינַת וְעָשִֹיתָ הַטּוֹב כַּנַּ\"ל. וְעַל כֵּן יַעֲקֹב שֶׁהוּא בְּתַכְלִית הָאַחְדוּת, עַל כֵּן נַחֲלָתוֹ בְּלִי מְצָרִים לְגַמְרֵי כַּנַּ\"ל:",
    " וְזֶהוּ שֶׁכָּתוּב בַּשֻּׁלְחָן עָרוּךְ כְּשֶׁקּוֹנֶה מִנָּכְרִי אֵין בּוֹ דִּינָא דְּבַר מַצְרָא, כִּי אָמַר לוֹ לָא נִיחָא לָךְ דִּסְלִיקַת אַרְיָא מִנָּךְ. כִּי בְּוַדַּאי זֶה הַקּוֹנֶה הַשָּדֶה מֵהַנָּכְרִי עָשָֹה לוֹ טוֹבָה גְּדוֹלָה טוֹבָה מַמָּשׁ, כִּי הִרְחִיב גְּבוּל יִשְֹרָאֵל שֶׁיִּשְֹרָאֵל כֻּלָּם בִּכְלָל הֵם בִּבְחִינַת כֻּלּוֹ אֶחָד כֻּלּוֹ טוֹב, בִּבְחִינַת נֶפֶשׁ יַעֲקֹב כַּנַּ\"ל. נִמְצָא, שֶׁעִקַּר הַמֵּצַר הוּא כְּשֶׁנָּכְרִי אֵצֶל גְּבוּלוֹ שֶׁהוּא עִקַּר הַמֵּצַר, כִּי הֵם מְצָרֵי הַקְּדֻשָּׁה, אֲבָל יִשְֹרָאֵל הֵם כֻּלּוֹ אֶחָד כַּנַּ\"ל. נִמְצָא, שֶׁזֶּה שֶׁסִּלֵּק הַנָּכְרִי מִן הַמֵּצַר עָשָֹה לוֹ מַמָּשׁ אוֹתָהּ הַטּוֹבָה שֶׁל דִּינָא דְּבַר מַצְרָא, כִּי הִרְחִיב גְּבוּל יִשְֹרָאֵל שֶׁלֹּא יִתְעָרֵב זָר בֵּינֵיהֶם וְיִהְיֶה בִּבְחִינַת כֻּלּוֹ אֶחָד כַּנַּ\"ל. וְאַדְּרַבָּא, אוֹתָהּ הַטּוֹבָה גְּדוֹלָה בְּוַדַּאי בְּיוֹתֵר מִדִּינָא דְּבַר מַצְרָא שֶׁבֵּין יִשְֹרָאֵל בְּעַצְמָן כַּנַּ\"ל וְעַל כֵּן דַּיוֹ בְּטוֹבָה זוֹ, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה:",
    " לָא נִיחָא לָךְ דִסְלִיקִית וְכוּ' כַּנַּ\"ל:",
    " גַּם זֶה עִקַּר הִסְתַּכְּלוּת שֶׁל בַּעַל הַשָּדֶה שֶׁמִּסְתַּכֵּל עַל הָאִילָנוֹת לַהֲבִיאָם אֶל הַתַּכְלִית שֶׁהוּא כֻּלּוֹ אֶחָד כֻּלּוֹ טוֹב, כַּמְבֹאָר הֵיטֵב בַּמַּאֲמָר וַיֹּאמֶר בֹּעַז כוּ', עַיֵּן שָׁם הֵיטֵב. וּכְבָר מְבֹאָר לְעֵיל שֶׁהָאִילָנוֹת הֵם בְּחִינַת הַנְּפָשׁוֹת שֶׁשָּׁרְשָׁם בַּעֲשִׁירוּת כַּנַּ\"ל, וְעַל כֵּן תִּקְּנוּ  רַבּוֹתֵינוּ  זִכְרוֹנָם  לִבְרָכָה, דִּינָא דְּבַר מַצְרָא כְּדֵי לַהֲבִיאָם לִבְחִינַת אֶחָד וְטוֹב, שֶׁזֶּה בְּחִינַת הַתַּכְלִית כַּנַּ\"ל, כִּי גַּם הַתַּכְלִית הַמְבֹאָר שָׁם, דְּהַיְנוּ שֶׁיִּהְיֶה תְּפִלָּתוֹ בִּבְחִינַת אֶחָד. הוּא שַׁיָּךְ לָזֶה, כִּי הַתְּפִלָּה נִקְרֵאת נֶפֶשׁ, כְּמוֹ שֶׁכָּתוּב (שְׁמוּאֵל א' א'), \"וָאֶשְׁפֹּךְ אֶת נַפְשִׁי כוּ'\". וְשֹׁרֶשׁ הַנֶּפֶשׁ בַּעֲשִׁירוּת וְעִקַּר  הָעֲשִׁירוּת  הֵם  הַשָּדוֹת  כַּמְבֹאָר  לְעֵיל כַּמָּה פְּעָמִים וּכְשֶׁשְּדוֹתָיו בְּמָקוֹם אֶחָד שֶׁבָּזֶה מְקַבֵּץ חֶלְקֵי נַפְשׁוֹ בְּיַחַד כַּנַּ\"ל אֲזַי הַתְּפִלָּה הִיא גַּם כֵּן בִּבְחִינַת אֶחָד, כִּי הַתְּפִלָּה הִיא הַנֶּפֶשׁ כַּנַּ\"ל:",
    " וְזֶה בְּחִינַת צְדָקָה קֹדֶם הַתְּפִלָּה, כִּי צְדָקָה מְתַקֵּן הַמָּמוֹן כַּמּוּבָא בְּדִבְרֵי רַבֵּנוּ (סִימָן כה). וְתִקּוּן הַמָּמוֹן הוּא שֶׁלֹּא יִהְיֶה הַמָּמוֹן בִּבְחִינַת מַרְבֶּה נְכָסִים מַרְבֶּה דְּאָגָה בִּבְחִינַת פִּזּוּר הַנֶּפֶשׁ, שֶׁאֲזַי מְכַלֶּה הַמָּמוֹן יְמֵי חַיָּיו וּמְמִיתָה אוֹתוֹ. וּצְדָקָה מַצִּיל מִזֶּה בִּבְחִינַת וּצְדָקָה תַּצִּיל מִמָּוֶת, כִּי צְדָקָה מְקַבֵּץ נִדָּחִים, דְּהַיְנוּ שֶׁמְּקַבֵּץ פִּזּוּר הַנֶּפֶשׁ, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, אֵין הַגָּלֻיּוֹת מִתְכַּנְּסוֹת אֶלָּא בִּצְדָקָה וְכוּ'. וְכַמּוּבָן מִדִּבְרֵי רַבֵּנוּ בַּמַּאֲמָר גְּזֵלָה (סִימָן סט) שֶׁצְּדָקָה הוּא תִּקּוּן הָעֲשִׁירוּת דִּקְדֻשָּׁה וְעִקַּר תִּקּוּן הָעֲשִׁירוּת דִּקְדֻשָּׁה שֶׁיִּהְיֶה בִּבְחִינַת אַחְדוּת הֵפֶךְ מַרְבֶּה נְכָסִים וְכוּ' כַּנַּ\"ל וְעַל כֵּן נוֹתְנִין צְדָקָה קֹדֶם הַתְּפִלָּה לְתַקֵּן שָׁרְשֵׁי נַפְשׁוֹ שֶׁיִּהְיֶה בִּבְחִינַת אֶחָד וַאֲזַי יְכוֹלִין לְהִתְפַּלֵּל בִּבְחִינַת כֻּלּוֹ אֶחָד כֻּלּוֹ טוֹב כַּנַּ\"ל:"
  ],
  "Likutei Halakhot%2C Choshen Mishpat%2C Laws of Partners.": [
    "הַשֻּׁתָּפִין חוֹלְקִין בְּשָׁוֶה אֲפִלּוּ הִנִּיחַ אֶחָד מֵאָה וְהַשֵּׁנִי מָאתַיִם וְהַשְּׁלִישִׁי שְׁלֹשׁ מֵאוֹת חוֹלְקִין הָרֶוַח בְּשָׁוֶה וְלֹא לְפִי הַמָּמוֹן:",
    " עַל פִּי מַה שֶּׁכָּתַב רַבֵּנוּ (סִימָן סט)  וּמוּבָא לְעֵיל כַּמָּה פְּעָמִים שֶׁשֹּׁרֶשׁ הַנְּפָשׁוֹת בַּעֲשִׁירוּת וְכוּ', עַיֵּן שָׁם:",
    " וְעַל כֵּן הַשֻּׁתָּפִין כְּשֶׁנִּשְׁתַּתְּפִין יַחַד בְּמָמוֹנָם אֲזַי נִתְחַבְּרִים וְנִתְאַחֲדִים יַחַד כְּמוֹ הָאַחִין, כִּי כְּשֶׁנִּשְׁתַּתְּפִין נַעֲשֶֹה מָמוֹנָם אֶחָד  וּכְשֶׁנִּתְאַחֲדוּ  וְנִתְחַבְּרוּ  בְּמָמוֹנָם  אֲזַי  נִתְאַחֲדִין בְּנַפְשׁוֹתָם,  כִּי שֹׁרֶשׁ הַנֶּפֶשׁ בְּהָעֲשִׁירוּת כַּנַּ\"ל. נִמְצָא, שֶׁהֵם כְּאַחִין מַמָּשׁ, כִּי הַקְרָבַת הָאַחִין מִצַּד נַפְשׁוֹתָם שֶׁיּוֹנְקִים מֵאִילָן אֶחָד, כְּמוֹ כֵן הַשֻּׁתָּפִין בְּמָמוֹנָם נִתְחַבְּרִין וְנַעֲשִֹין אִילָן אֶחָד, כִּי עַנְפֵי הָאִילָנוֹת הֵם הָעֲשִׁירוּת שֶׁבָּהֶם תְּלוּיִים הַנְּפָשׁוֹת וּכְשֶׁנִּתְחַבְּרִים בְּמָמוֹנָם נִמְצָא שֶׁנִּתְחַבְּרִין עֲנָפִים שֶׁל אִילָנוֹת נִפְרָדִין וְנַעֲשֶֹה מֵהֶם אַחְדוּת. וְזֶה שֶׁרָגִיל בְּדִבְרֵי רַבּוֹתֵינוּ זִכְרוֹנָם לִבְרָכָה עַל פִּי הָרֹב לוֹמַר הָאַחִין הַשֻּׁתָּפִין, כִּי כָּל הַשֻּׁתָּפִין הֵם כְּאַחִין מַמָּשׁ מִצַּד נַפְשׁוֹתָם שֶׁנִּתְחַבְּרִין עַל יְדֵי הַמָּמוֹן כַּנַּ\"ל. וְעַל כֵּן יָפֶה תִּקְּנוּ רַבּוֹתֵינוּ זִכְרוֹנָם לִבְרָכָה שֶׁיַּחֲלֹקוּ בְּשָׁוֶה, כִּי מֵאַחַר שֶׁנִּשְׁתַּתְּפוּ נִתְאַחֲדוּ וְכֻלָּם יוֹנְקִים מִמָּקוֹם  אֶחָד  עַכְשָׁו  עַל  יְדֵי הַהִתְחַבְּרוּת, כִּי נִתְחַבְּרִין וְנִתְאַחֲדִין  מַמָּשׁ כַּנַּ\"ל. וְעַל כֵּן כֻּלָּם שָׁוִין כְּמוֹ הָאַחִין שֶׁיּוֹנְקִים מִמָּקוֹם אֶחָד וְעַל כֵּן חוֹלְקִין הַיְרֻשָּׁה בְּשָׁוֶה. כְּמוֹ כֵן הֵם כְּאַחִין מַמָּשׁ וְיוֹנְקִים מִמָּקוֹם אֶחָד עַל כֵּן חוֹלְקִין בְּשָׁוֶה. וְאַף שֶׁבְּוַדַּאי אֵין יְנִיקַת כָּל אֶחָד וְאֶחָד בְּשָׁוֶה, אַדְּרַבָּא, מֵחֲמַת זֶה תִּקְּנוּ שֶׁיַּחֲלֹקוּ בְּשָׁוֶה, כִּי אֵין הַיְנִיקָה מִשְׁתַּנֵּית לְפִי סַךְ הַמָּמוֹן, רַק לְפִי הַכֹּחַ וְהַטֶּבַע וְהַסְּגֻלָּה שֶׁל הָעֲנָפִים, דְּהַיְנוּ הַמָּמוֹן, אֲבָל לֹא לְפִי הַסַּךְ וּכְעֵין מַה שֶׁבֵּאֵר רַבֵּנוּ בְּעִנְיַן הַפֵּרוֹת שֶׁהֵם הַבָּנִים שֶׁאֵינָם לְפִי סַךְ הַמָּמוֹן רַק לְפִי סְגֻלַּת הָעֲנָפִים, כִּי יֵשׁ עֲנָפִים שֶׁאֵינָם עוֹלִים רַק עֲשָֹרָה זְהוּבִים וְאַף עַל פִּי כֵן תְּלוּיִים בָּהֶם בָּנִים הַרְבֵּה וְכֵן לְהֵפֶךְ, עַיֵּן שָׁם הֵיטֵב דְּבָרִים אֵלּוּ בַּמַּאֲמָר גְּזֵלָה. כְּמוֹ כֵן לְעִנְיַן הוֹלָדוֹת פֵּרוֹת הָרֶוַח לְהַרְוִיחַ בְּהַמָּמוֹן בְּוַדַּאי אֵינוֹ תָּלוּי לְפִי סַךְ הַמָּמוֹן רַק לְפִי סְגֻלַּת הָעֲנָפִים כַּנַּ\"ל. וּכְמוֹ שֶׁאָנוּ רוֹאִין בְּחוּשׁ שֶׁיֵּשׁ אֶחָד מַרְוִיחַ בְּמֵאָה זְהוּבִים יוֹתֵר מִמַּה שֶּׁאַחֵר מַרְוִיחַ בְּאֶלֶף וְהַכֹּל לְפִי סְגֻלַּת וְטֶבַע הָעֲנָפִים. וְעַל כֵּן אֵלּוּ שֶׁנִּשְׁתַּתְּפוּ יַחַד וְיוֹנְקִים מִמָּקוֹם אֶחָד כַּנַּ\"ל אִם הָיִינוּ רוֹצִים לַעֲשֹוֹת הַחֲלֻקָּה בֵּינֵיהֶם כָּרָאוּי לִתֵּן לְכָל אֶחָד הַמַּגִּיעַ לוֹ חֶלְקוֹ כְּפִי יְנִיקָתוֹ אֵין  הַדִּין הַזֶּה מָסוּר לְבֵית דִּין שֶׁלְּמַטָּה, כִּי בְּוַדַּאי אֵין יְנִיקָתָם שָׁוָה, אַךְ אֵין מִי שֶׁיֵּדַע זֹאת כִּי אִם יוֹדֵעַ תַּעֲלוּמוֹת וְעַל כֵּן תִּקְּנוּ רַבּוֹתֵינוּ זִכְרוֹנָם לִבְרָכָה הַשְׁוָאָה שֶׁיַּחֲלֹקוּ בְּשָׁוֶה חֵלֶק כְּחֵלֶק, כִּי אִי אֶפְשָׁר לִתֵּן לְכָל אֶחָד כְּפִי הַמַּגִּיעַ לוֹ בֶּאֱמֶת, כִּי אֵין מִי שֶׁיֵּדַע זֹאת כַּנַּ\"ל. וּכְעֵין זֶה אִיתָא שָׁם בַּמַּאֲמָר הַנַּ\"ל לְעִנְיַן  יְרֻשַּׁת  הָאָב שֶׁהָאַחִין חוֹלְקִין בְּשָׁוֶה הַיְרֻשָּׁה אַף שֶׁבֶּאֱמֶת בְּוַדַּאי אֵין יְנִיקָתָם שָׁוָה, עִם כָּל זֶה מֵאַחַר שֶׁאִי אֶפְשָׁר לְבֵית דִּין שֶׁלְּמַטָּה לֵידַע זֹאת צִוְּתָה הַתּוֹרָה שֶׁיַּחֲלֹקוּ בְּשָׁוֶה וְיוֹדֵעַ תַּעֲלוּמוֹת מְסַדֵּר אַחַר כָּךְ כָּרָאוּי שֶׁנּוֹטֵל מִזֶּה וְנוֹתֵן לָזֶה, עַיֵּן שָׁם. כְּמוֹ כֵן הוּא מַמָּשׁ בְּכָאן, כִּי הַשֻּׁתָּפִין הֵם כְּאַחִין מַמָּשׁ כַּנַּ\"ל:",
    " וְעַל כֵּן אֵין הַשֻּׁתָּפוּת נִגְמָר בְּדִבּוּר רַק בְּקִנְיָן, דְהַיְּנוּ בְּאוֹתוֹ הַקִּנְיָן שֶׁגּוּף הַחֵפֶץ נִקְנָה וְנִמְכָּר מֵאֶחָד לְחַבֵרוֹ לְגַמְרֵי, אוֹתוֹ הַקִּנְיָן צְרִיכִין לְשֻׁתָּפוּת וְאִם לָאו אֵין הַשֻּׁתָּפוּת חָל, כְּמוֹ שֶׁפָּסְקוּ שָׁם בְּשׁוּלְחָן עָרוּךְ עַיֵּן שָׁם. כִּי עִקַּר הַשֻּׁתָּפוּת הוּא קִנְיָן וּמְכִירָה לְגַמְרֵי כִּי עִקַּר הַשֻּׁתָּפוּת שֶׁמָּמוֹן שֶׁל כָּל אֶחָד וְאֶחָד יוֹצֵא לְגַמְרֵי  מֵרְשׁוּתוֹ  וְנִכְנָס  לִרְשׁוּת  הַשֻּׁתָּפִין  כִּי  צְרִיכִין שֶׁיתְחַבְּרוּ וְיִתְאַחְדוּ מַמָשׁ כַּנַּ\"ל. וְעַל כֵּן אַחַר שֶׁנִּשְׁתַּתְּפוּ וְנִתְחַבְּרוּ יָחַד כַּנַּ\"ל חוֹלְקִין בְּשָׁוֶה כְּמוֹ הָאַחִין כַּנַּ\"ל:"
  ],
  "Likutei Halakhot%2C Choshen Mishpat%2C Laws of Emissaries.": [
    "שְׁלוּחוֹ שֶׁל אָדָם כְּמוֹתוֹ אֵין שְׁלִיחוּת לְקָטָן וְכוּ':",
    " כִּי יָדוּעַ שֶׁכָּל יִשְֹרָאֵל נַפְשׁוֹתָם אֶחָד, כִּי שָׁרְשָׁם מִבְּחִינַת כֻּלּוֹ אֶחָד כֻּלּוֹ טוֹב, וּכְמוֹ שֶׁכָּתוּב (שְׁמוֹת א'), \"כָּל הַנֶּפֶשׁ הַבָּאָה לְבֵית יַעֲקֹב שִׁבְעִים נָפֶשׁ\". בִּלְשׁוֹן יָחִיד, כְּמוֹ שֶׁפֵּרֵשׁ רַשִּׁ\"י. וְעַל כֵּן שְׁלוּחוֹ שֶׁל אָדָם כְּמוֹתוֹ, כִּי כֻּלָּא חַד כַּנַּ\"ל. וְעַל כֵּן אֵין הַנָּכְרִי נַעֲשֶֹה שָׁלִיחַ, כִּי הֵם מֵאֲחוֹרֵי הַקְּדֻשָּׁה וּמְפֹרָדִים וּמֻבְדָּלִים מִקְּדֻשַּׁת יִשְֹרָאֵל וְעַל כֵּן אֵין יְכוֹלִין לוֹמַר עֲלֵיהֶם שְׁלוּחוֹ כְּמוֹתוֹ, כִּי זֶהוּ בְּחִינַת אַחְדוּת כַּנַּ\"ל, וְעַל כֵּן אֵין שַׁיָּךְ אֶלָּא בְּיִשְֹרָאֵל שֶׁכֻּלָּם אֶחָד וְכֻלָּם שָׁוִין בְּשֹׁרֶשׁ הָאַחְדוּת, אֲבָל הָעַכּוּ\"ם נִפְרָדִין מִן הָאַחְדוּת כַּנַּ\"ל, וְעַל כֵּן אֵין הָעַכּוּ\"ם נַעֲשֶֹה שָׁלִיחַ, כִּי אִי אֶפְשָׁר לוֹמַר בָּהֶם שְׁלוּחוֹ כְּמוֹתוֹ כַּנַּ\"ל. וְזֶהוּ שֶׁאָמְרוּ רַבּוֹתֵינוּ זִכְרוֹנָם לִבְרָכָה, מָה אַתֶּם בְּנֵי בְּרִית, אַף שְׁלוּחֲכֶם בְּנֵי בְּרִית, כִּי הַשְּׁלִיחוּת תָּלוּי בַּבְּרִית, כִּי שָׁם בְּחִינַת הָאַחְדוּת בִּבְחִינַת וּבְרִיתִי נֶאֱמֶנֶת לוֹ (תְּהִלִּים פט), הַיְנוּ שֶׁבְּחִינַת אֱמוּנָה, שֶׁהִיא הָאַחְדוּת שֶׁמַּאֲמִינִין בְּיִחוּדוֹ יִתְבָּרַךְ, הִיא תְּלוּיָה בַּבְּרִית, כַּמּוּבָא בְּדִבְרֵי רַבֵּנוּ, נֵרוֹ יָאִיר (סִימָן ל\"א). וְעַל כֵּן הַשְּׁלִיחוּת, שֶׁהוּא רַק בִּבְחִינַת הָאַחְדוּת, בְּחִינַת שְׁלוּחוֹ כְּמוֹתוֹ כַּנַּ\"ל, וְעַל כֵּן אֵינוֹ נוֹהֵג רַק בִּבְנֵי בְּרִית, שֶׁהֵם בִּבְחִינַת הָאַחְדוּת כַּנַּ\"ל. וְעַל כֵּן אֵין קָטָן עוֹשֶֹה שָׁלִיחַ וְלֹא נַעֲשֶֹה שָׁלִיחַ, כִּי אִיתָא בְּדִבְרֵי רַבֵּנוּ, נֵרוֹ יָאִיר, שֶׁבְּחִינַת כֻּלּוֹ אֶחָד כֻּלּוֹ טוֹב, הוּא שְׁלֵמוּת הַדַּעַת, בְּחִינַת בַּיּוֹם הַהוּא יִהְיֶה ה' אֶחָד וּשְׁמוֹ אֶחָד שֶׁאָז יִתְגַּלֶּה הַדַּעַת. וְיִהְיֶה כֻּלּוֹ אֶחָד כֻּלּוֹ טוֹב כַּמּוּבָא בִּתְחִלַּת מַאֲמָר אָנֹכִי ה' אֱלֹקֶיךָ  (סִימָן ד'), עַיֵּן שָׁם. וְעַל כֵּן הַקָּטָן שֶׁאֵין דַּעְתּוֹ שָׁלֵם עֲדַיִן, עַל כֵּן אֵין לוֹ דִּין שְׁלִיחוּת, כִּי עִקַּר דִּין שְׁלִיחוּת עַל יְדֵי בְּחִינַת הָאַחְדוּת שֶׁהוּא תָּלוּי בְּדַעַת כַּנַּ\"ל. וְעַל כֵּן אֵין שָׁלִיחַ לִדְבַר עֲבֵרָה, כִּי עַל יְדֵי הָעֲבֵרָה נִפְרָד, חַס וְשָׁלוֹם, מִשֹׁרֶשׁ הָאַחְדוּת וְעַל כֵּן אֵין שַׁיָּךְ בַּעֲבֵרָה שְׁלִיחוּת, כִּי, אַדְּרַבָּא, הָעֲבֵרָה הוּא פֵּרוּד וּפְגָם בִּבְחִינַת אַחְדוּת כַּיָּדוּעַ וְעִקַּר הַשְּׁלִיחוּת בִּבְחִינַת אַחְדוּת כַּנַּ\"ל. וְזֶהוּ בְּחִינַת לְתִּקּוּנֵי שְׁדַרְתִּיךְ וְלָא לְעַוְותֵי, כִּי בְּחִינַת אֶחָד הוּא כֻּלּוֹ טוֹב כַּנַּ\"ל וְאֵין שָׁם עִוּוּת וְקִלְקוּל, חַס וְשָׁלוֹם, וְעַל כֵּן יָכוֹל לוֹמַר לוֹ לְתִּקּוּנֵי שְׁדַרְתִּיךְ וְכוּ', כִּי בְּוַדַּאי כְּשֶׁעָשִֹיתִי אוֹתְךָ שָׁלִיחַ שֶׁתִּהְיֶה כָּמוֹנִי, שֶׁזֶּהוּ בְּחִינַת כֻּלּוֹ אֶחָד כֻּלּוֹ טוֹב. עַל כֵּן בְּוַדַּאי הַשְּׁלִיחוּת הָיָה רַק לְתִקּוּן וְלֹא לְעִוּוּת, כִּי הַשְּׁלִיחוּת הוּא רַק בִּבְחִינַת אֶחָד וְטוֹב כַּנַּ\"ל:",
    " וְזֶה בְּחִינַת הַחַזָּן שֶׁנִּקְרָא שְׁלִיחַ צִבּוּר, כִּי עִקַּר תִּקּוּן הַתְּפִלָּה הוּא רַק שֶׁתִּהְיֶה בִּבְחִינַת כֻּלּוֹ אֶחָד כֻּלּוֹ טוֹב, כַּמּוּבָא בְּדִבְרֵי רַבֵּנוּ, נֵרוֹ יָאִיר, בַּמַּאֲמָר וַיֹּאמֶר בֹּעַז וְכוּ' (סִימָן סה). וְעַל כֵּן עִקַּר תִּקּוּן הַתְּפִלָּה עַל יְדֵי הַשְּׁלִיחַ צִבּוּר, כִּי הַשְּׁלִיחַ צִבּוּר כּוֹלֵל כֻּלָּם יַחַד וְעוֹשֶֹה מֵהַתְּפִלָּה אֶחָד, כְּמוֹ שֶׁנִּתְבַּאֵר לְעֵיל בְּהִלְכוֹת שְׁלִיחַ צִבּוּר, עַיֵּן שָׁם, שֶׁזֶּהוּ בְּחִינַת חֲזָרַת הַתְּפִלָּה, עַיֵּן שָׁם, וְעַל כֵּן נִקְרָא 'שְׁלִיחַ צִבּוּר' בְּחִינַת שְׁלוּחוֹ שֶׁל אָדָם כְּמוֹתוֹ, בְּחִינַת כֻּלּוֹ אֶחָד כַּנַּ\"ל שֶׁזֶּהוּ תִּקּוּן הַתְּפִלָּה כַּנַּ\"ל וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, גַּם אַתֶּם לְרַבּוֹת שְׁלוּחֲכֶם. מִכָּאן, שֶׁשְּׁלוּחוֹ שֶׁל אָדָם כְּמוֹתוֹ, כִּי גַם הִיא בְּחִינַת מַלְכוּת שֶׁהִיא בְּחִינַת אֱמוּנָה בְּחִינַת ד' דְּאֶחָד כַּמּוּבָא בְּכִתְבֵי הָאֲרִ\"י שֶׁגַּמִּין וְאֵתִין הֵם בְּמַלְכוּת, וְעַל כֵּן הַמֶּלֶךְ עוֹצֵר בָּהֶם וּמְקַבְּצָם יַחַד שֶׁלֹּא יִתְפַּזְּרוּ, כְּמוֹ שֶׁפֵּרֵשׁ רַשִּׁ\"י עַל פָּסוּק, \"זֶה יַעֲצֹר בְּעַמִּי\", עַיֵּן שָׁם. כִּי הַמַּלְכוּת הִיא בְּחִינַת הָאַחְדוּת כַּנַּ\"ל וְשָׁם שָׁרְשֵׁי נַפְשׁוֹת יִשְֹרָאֵל שֶׁשָּׁרְשָׁם בְּאַחְדּוּת כַּנַּ\"ל וְעַל כֵּן גַּ\"ם מַרְבֶּה הַשָּׁלִיחַ שֶׁשְּׁלוּחוֹ שֶׁל אָדָם כְּמוֹתוֹ, כִּי זֶה תָּלוּי בְּאַחְדּוּת שֶׁהוּא בְּחִינַת מַלְכוּת, בְּחִינַת גַּ\"ם כַּנַּ\"ל וְעַיֵּן בַּכְּתָבִים שֶׁגַּ\"ם בְּלֵאָה שֶׁהִיא בְּחִינַת ד' דְּאֶחָד, בְּחִינַת קֶשֶׁר שֶׁל תְּפִלִּין, עַיֵּן שָׁם:",
    " וְזֶהוּ \"מָה אַתֶּם בְּנֵי בְּרִית אַף שְׁלוּחֲכֶם בְּנֵי בְּרִית\". כִּי תִּקּוּן הַמַּלְכוּת בְּחִינַת אֱמוּנָה, בְּחִינַת הָאַחְדוּת, כָּל זֶה תָּלוּי בַּבְּרִית, כִּי מָאן דְּנָטִיר בְּרִית זָכָה לְמַלְכוּ. וּכְמוֹ שֶׁכָּתוּב, \"וּבְרִיתִי נֶאֱמֶנֶת לוֹ\". כַּנַּ\"ל וְעַל כֵּן אֵין הַשְּׁלִיחוּת נוֹהֵג אֶלָּא בִּבְנֵי בְּרִית שֶׁהֵם בְּחִינַת כֻּלּוֹ אֶחָד כֻּלּוֹ טוֹב כַּנַּ\"ל:"
  ],
  "Likutei Halakhot%2C Choshen Mishpat%2C Laws of Buying and Selling.": [
    "הַגְבָּהָה קוֹנָה בְּכָל מָקוֹם וְהוּא הַקִּנְיָן הֶחָשׁוּב יוֹתֵר מִכָּל הַקְּנִיּוֹת:",
    "עַל פִּי הַמְבֹאָר בְּדִבְרֵי רַבֵּנוּ, נֵרוֹ יָאִיר, עַל פָּסוּק כִּי תֵצֵא לַמִּלְחָמָה וְכוּ' (סִימָן רפ)  שֶׁבְּחִינַת מַשָּא וּמַתָּן הוּא שֶׁנּוֹשְֹאִין וּמְרִימִין הַדָּבָר וּמְשִׁיבִין וְנוֹתְנִין אוֹתוֹ לִמְקוֹמוֹ, הַיְנוּ שֶׁמְּרִימִין וּמַעֲלִין הַנִּיצוֹצוֹת הַמְלֻבָּשִׁין שָׁם שֶׁזֶּה עִקַּר הַמַּשָּא וּמַתָּן לְהַעֲלוֹת נִיצוֹצוֹת עַיֵּן שָׁם. וְזֶה נַעֲשֶֹה עַל יְדֵי הָאֱמוּנָה שֶׁבְּמַשָּא וּמַתָּן, כְּמוֹ שֶׁכָּתוּב:",
    " \"נָשָֹאתָ וְנָתַתָּ בֶּאֱמוּנָה\", דְּהַיְנוּ שֶׁיִּהְיֶה נֶאֱמָן בְּדִבּוּרוֹ לִבְלִי לְשַׁנּוֹת דִּבּוּרוֹ וְכוּ', עַיֵּן שָׁם:"
  ],
  "Likutei Halakhot%2C Choshen Mishpat%2C Laws of Over and Under Charging.": [
    "הָאוֹנָאָה שְׁתּוּת:",
    " עַל פִּי מַה שֶּׁכָּתַב רַבֵּנוּ, נֵרוֹ יָאִיר סִימָן ר\"פ עַל פָּסוּק כִּי תֵצֵא בְּחִינַת מַשָּא וּמַתָּן בֶּאֱמוּנָה, כִּי הַמַּשָּא וּמַתָּן לְבָרֵר הַנִּיצוֹצוֹת וְזֶה נַעֲשֶֹה עַל יְדֵי הָאֱמוּנָה, שֶׁעוֹשֶֹה הַמַּשָּא וּמַתָּן בֶּאֱמוּנָה, עַיֵּן שָׁם. וְצָרִיךְ לְדַבֵּק פְּנִימִיּוּת מַחֲשַׁבְתּוֹ בִּשְׁעַת הַמַּשָּא וּמַתָּן אֶל הַתּוֹרָה וְעַל יְדֵי זֶה מְקַבֶּלֶת הָאֱמוּנָה כֹּחַ לְבָרֵר הַנִּיצוֹצוֹת, עַיֵּן שָׁם. וְזֶה בְּחִינַת חָכְמָה בִּינָה דַּעַת דַּעֲשִֹיָּה עוֹלָה אֶל הַיְצִירָה שֶׁהוּא ו' שֶׁהוּא הַתּוֹרָה:",
    " (עַיֵּן שָׁם כָּל זֶה הֵיטֵב):",
    " וְהִנֵּה יְצִירָה הוּא בְּחִינַת מט\"ט שֶׁהוּא ו' שֶׁהוּא בְּחִינַת שִׁשָּׁה סִדְרֵי מִשְׁנָה שֶׁמְּבָרֵר הַדִּין כָּשֵׁר וּפָסוּל, טָמֵא וְטָהוֹר, אָסוּר וּמֻתָּר. וְעַל כֵּן  מִשָּׁם  מְקַבֶּלֶת הָאֱמוּנָה כֹּחַ לְבָרֵר הַנִּיצוֹצוֹת, כִּי בֵּרוּר הַנִּיצוֹצוֹת הוּא בְּחִינַת לְבָרֵר הַטּוֹב מִן הָרַע כַּיָּדוּעַ וְזֶה נַעֲשֶֹה דַּיְקָא עַל יְדֵי הַתּוֹרָה, דְּהַיְנוּ עַל יְדֵי שֶׁמְּבָרְרִין הַדִּין הַכָּשֵׁר וּפָסוּל וְכוּ', עַל יְדֵי זֶה יְכוֹלִין לְבָרֵר הַטּוֹב מִן הָרַע שֶׁזֶּהוּ בֵּרוּר הַנִּיצוֹצוֹת וְכַמּוּבָא מִזֶּה בְּדִבְרֵי רַבֵּנוּ נֵרוֹ יָאִיר סִימָן ח'. וְהִנֵּה כְּשֶׁמְּאַנֶּה וּמַטְעֶה אֶת חֲבֵרוֹ הוּא פּוֹגֵם בָּאֱמוּנָה וְאֵין הַמַּשָּא וּמַתָּן בֶּאֱמוּנָה, כִּי רִמָּה וְהִטְעָה אֶת חֲבֵרוֹ, וְעַל כֵּן הַשִּׁעוּר שְׁתּוּת בְּחִינַת ו' שֶׁהוּא בְּחִינַת הַתּוֹרָה שֶׁמִּשָּׁם מְקַבֶּלֶת הָאֱמוּנָה כַּנַּ\"ל. וְעַל כֵּן שְׁתּוּת מַחֲזִיר אוֹנָאָה, פָּחוֹת מִשְּׁתּוּת אֵינוֹ נֶחֱשָׁב כְּלָל, יוֹתֵר מִשְּׁתּוּת בִּטּוּל מִקָּח, כִּי פְּגַם הָאוֹנָאָה הוּא שֶׁמְּעָרֵב טוֹב וְרַע, דְּהַיְנוּ שֶׁנִּפְגָּם הָאֱמוּנָה וְאֵין מְבָרֶרֶת הַנִּיצוֹצוֹת כַּנַּ\"ל וְזֶהוּ בְּחִינַת פְּגַם הַו' שֶׁהוּא הַתּוֹרָה בְּחִינַת מט\"ט כַּנַּ\"ל שֶׁהוּא בְּחִינַת כָּשֵׁר וּפָסוּל וְכוּ' וְכַנַּ\"ל. וְעַל כֵּן כָּל שֶׁהוּא שְׁתּוּת חוֹזֵר, כִּי בְּחִינַת מט\"ט בְּחִינַת הַתּוֹרָה הַנַּ\"ל נֶחֱלָק לְו' בְּחִינַת כָּשֵׁר וּפָסוּל וְכוּ' כַּנַּ\"ל, נִמְצָא כְּשֶׁהַפְּגָם אֵין מַגִּיעַ רַק בִּבְחִינַת חֵלֶק שְׁתּוּת וְלֹא הִגִּיעַ עֲדַיִן לִבְחִינַת הַיּוֹתֵר מִשְּׁתּוּת דְּהַיְנוּ לַהֲפֹךְ מִכָּשֵׁר לְפָסוּל וְעַל כֵּן יְשַׁנּוּ בַּחֲזָרָה. אֲבָל כְּשֶׁהַפְּגָם הוּא בִּבְחִינַת יוֹתֵר מִשְּׁתּוּת אֲזַי הוּא בְּחִינַת מְעָרֵב טוֹב בְּרַע, כִּי מְהַפֵּךְ מִכָּשֵׁר לְפָסוּל וְכוּ', כִּי בִּבְחִינַת מט\"ט בְּחִינַת הַתּוֹרָה הַנַּ\"ל אֵין שָׁם רַק ו' בְּחִינַת, שֶׁהֵם שִׁשָּׁה חֲלָקִים לְבַד שֶׁהֵם כָּשֵׁר וּפָסוּל טָמֵא וְטָהוֹר, אָסוּר וּמֻתָּר וְאֵין שַׁיָּךְ שָׁם חֲלָקִים יוֹתֵר, כִּי תֵּכֶף כְּשֶׁיּוֹצֵא מִכָּשֵׁר אֲזַי הוּא פָּסוּל וְכוּ'. נִמְצָא כָּל זְמַן שֶׁאֵין הַפְּגָם מַגִּיעַ רַק בְּחֵלֶק מִשִּׁשָּׁה שֶׁהוּא שְׁתּוּת וַעֲדַיִן לֹא נָגַע יוֹתֵר שֶׁהוּא בְּחִינַת שֶׁפָּגַם בִּבְחִינָה אַחַת מֵהַשִּׁשָּׁה, בְּחִינַת לְמָשָׁל בִּבְחִינַת כָּשֵׁר וְלֹא נָגַע יוֹתֵר בִּגְבוּל פָּסוּל, נִמְצָא, שֶׁעֲדַיִן לֹא עֵרַב כָּשֵׁר בְּפָסוּל רַק שֶׁהוּא סָמוּךְ לְשָׁם וְעַל כֵּן חוֹזֵר, אֲבָל תֵּכֶף כְּשֶׁהִגִּיעַ הַפְּגָם יוֹתֵר לְהָלְאָה, דְּהַיְנוּ יוֹתֵר מִשְּׁתּוּת נִמְצָא שֶׁעֵרַב כָּשֵׁר בְּפָסוּל, כִּי תֵּכֶף כְּשֶׁנּוֹגֵעַ יוֹתֵר מִשְּׁתּוּת נוֹגֵעַ בְּפָסוּל וְהוּא בְּחִינַת מְעָרֵב כָּשֵׁר בְּפָסוּל וְעַל כֵּן הַמִּקָּח בָּטֵל לְגַמְרֵי, כִּי הַמִּקָּח לֹא הָיָה רַק לְבָרֵר וְכֵיוָן, שֶׁאַדְּרַבָּא, עַל יְדֵי אוֹתוֹ הַמִּקָּח עֵרְבָם יוֹתֵר עַל כֵּן בָּטֵל לְגַמְרֵי. אֲבָל בְּפָחוֹת מִשְּׁתּוּת אֵין נֶחֱשָׁב כְּלָל, כִּי פָּחוֹת מֵחֵלֶק שִׁשָּׁה אֵינוֹ נֶחֱשָׁב שָׁם כְּלָל, כִּי אֵין שָׁם רַק וָא\"ו בְּחִינַת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Gifting.": [
    "מַתָּנָה בְּאֹנֶס אֵינָהּ מַתָּנָה כְּלָל אֲפִלּוּ לֹא מָסַר מוֹדָעָה, וַאֲפִלּוּ גִּלּוּי דַּעַת לְבַד שֶׁאֵינָהּ נוֹתְנָהּ בְּרָצוֹן מְבַטֵּל הַמַּתָּנָה. אֲבָל מְכִירָה בְּאֹנֶס הֲוֵי מְכִירָה אִם לֹא מָסַר מוֹדָעָה:",
    "עַל פִּי מַה שֶּׁמְּבֹאָר לְעֵיל כַּמָּה פְּעָמִים דִּבְרֵי רַבֵּנוּ נֵרוֹ יָאִיר, שֶׁכָּל הַנְּפָשׁוֹת שָׁרְשָׁם בָּעֲשִׁירוּת. וּבִשְׁבִיל זֶה הַגּוֹזֵל אֶת חֲבֵרוֹ כְּאִלּוּ נוֹטֵל אֶת נַפְשׁוֹ וְנֶפֶשׁ בָּנָיו וּבְנוֹתָיו, כִּי הֵם תְּלוּיִים בָּעֲשִׁירוּת, עַיֵּן שָׁם בְּמַאֲמַר גְּזֵלָה (סִימָן סט):",
    "וְהִנֵּה לְפִי זֶה הָיָה רָאוּי שֶׁיֵּאָסֵר בְּאִסּוּר גָּדוֹל גַּם לִתֵּן לַחֲבֵרוֹ מַתָּנָה מֵרְצוֹנוֹ מֵאַחַר שֶׁהַנֶּפֶשׁ תְּלוּיָה בְּהַמָּמוֹן וְאֵיךְ יִהְיֶה הָאָדָם רַשַּׁאי לִתֵּן לַחֲבֵרוֹ מָמוֹנוֹ הֲלֹא הוּא נוֹטֵל אֶת נַפְשׁוֹ שֶׁל עַצְמוֹ. אַךְ בֶּאֱמֶת הִנֵּה עִקַּר מַעֲלַת הָעֲשִׁירוּת הִוא שֶׁמְּגַדֵּל הַשֵּׁם וְהַנֶּפֶשׁ, כִּי הַשֵּׁם הוּא הַנֶּפֶשׁ וַאֲזַי הַכֹּל תְּאֵבִים לְהִדָּבֵק בְּנַפְשׁוֹ. וְעִקָּר הוּא שֶׁהָעֲשִׁירוּת הִוא חוֹמָה לִשְׁמֹר מִכַּעַס, שֶׁעַל יָדוֹ טוֹרֵף נַפְשׁוֹ בְּאַפּוֹ חַס וְשָׁלוֹם, כִּי הַכַּעַס הֵפֶךְ הָעֲשִׁירוּת, עַיֵּן כָּל זֶה הֵיטֵב בְּסוֹף הַמַּאֲמָר, מִפְּנֵי מָה עֵינֵיהֶם שֶׁל תַּרְמוּדִיִּים טְרוּטוֹת? (סִימָן נט). וְעַל כֵּן אַדְּרַבָּא, זֶה עִקַּר מַעֲלַת הָעֲשִׁירוּת שֶׁיַּרְחִיב יָדוֹ וְיִתֵּן מַתָּנוֹת לַעֲנִיִּים, וַאֲפִלּוּ לַעֲשִׁירִים בְּרָצוֹן טוֹב כְּדֵי לִקְנוֹת אַהֲבָה וְרֵעוּת עִם נְפָשׁוֹת רַבִּים בִּבְחִינַת וְאֹהֲבֵי עָשִׁיר רַבִּים, בִּבְחִינַת וְכָל הָרֵעַ לְאִישׁ מַתָּן. וַאֲזַי יִגְדַּל שְׁמוֹ וְנַפְשׁוֹ מְאֹד עַל יְדֵי הָאַהֲבָה וְהַכְּלָלוּת שֶׁנִּכְלָל עִם רַבִּים שֶׁאוֹהֲבִים אוֹתוֹ וּדְבֵקִים בּוֹ עַל יְדֵי מַתְּנַת יָדוֹ הַטּוֹבָה. וְכַמּוּבָא שָׁם שֶׁעִקַּר גִּדּוּל הַשֵּׁם וְהַנֶּפֶשׁ הוּא שֶׁרַבִּים יִהְיוּ תְּאֵבִים אֵלָיו כְּדֵי שֶׁיּוּכַל לְגַיֵּר גֵּרִים, עַיֵּן שָׁם, וְזֶה עַל יְדֵי מַתְּנַת יָדוֹ כַּנַּ\"ל. וּכְמוֹ שֶׁכָּתוּב (מִשְׁלֵי יח), מַתָּן אָדָם יַרְחִיב לוֹ וְלִפְנֵי גְּדוֹלִים יַנְחֶנּוּ. וּפֵרֵשׁ רַשִׁ\"י, שֶׁיֵּשׁ לוֹ שֵׁם שֶׁהוּא עָשִׁיר וְנָדִיב. נִמְצָא, שֶׁעַל יְדֵי הַמַּתָּנוֹת יְגַדֵּל הַשֵּׁם שֶׁהוּא הַנֶּפֶשׁ. וְכָל זֶה עִקָּר דַּוְקָא עַל יְדֵי הָאַהֲבָה וְהָרָצוֹן שֶׁנּוֹתֵן בְּרָצוֹן טוֹב, שֶׁאֲזַי אַף שֶׁמְּחַסֵּר מָמוֹנוֹ שֶׁהוּא חֶסְרוֹן הַנֶּפֶשׁ, עִם כָּל זֶה, אַדְּרַבָּא, עַל יְדֵי הָאַהֲבָה וְהָרָצוֹן יִגְדַּל שְׁמוֹ וְנַפְשׁוֹ, כִּי הַכֹּל תְּאֵבִים לוֹ וְאוֹהֲבִים אוֹתוֹ כַּנַּ\"ל. וּכְמוֹ שֶׁכָּתַב רַבֵּנוּ גַּם בְּמָקוֹם אַחֵר שֶׁעִקַּר מַעֲלַת נְתִינַת הַצְּדָקָה שֶׁעַל יְדֵי זֶה קוֹנֶה לוֹ רֵעִים וְאוֹהֲבִים, עַיֵּן שָׁם הֵיטֵב בַּמַּאֲמָר וַיְהִי הֵם מְרִיקִים שַֹקֵּיהֶם (סִימָן יז), עַיֵּן שָׁם. וְעַל כֵּן בִּבְחִינָה זוֹ אֲפִלּוּ כְּשֶׁנּוֹתֵן מַתָּנָה קוֹנֶה לוֹ אוֹהֲבִים וְנִגְדָּל שְׁמוֹ וְנַפְשׁוֹ כַּנַּ\"ל. וְכֵן אִיתָא בְּדִבְרֵי רַבֵּנוּ נֵרוֹ יָאִיר, בְּמָקוֹם אַחֵר (בְּסִימָן סז) שֶׁאַהֲבָה הוּא מְגַדֵּל הַנֶּפֶשׁ, עַיֵּן שָׁם. וְזֶה עִקַּר מַעֲלַת הָעֲשִׁירוּת שֶׁשּׁוֹמֵר מִכַּעַס שֶׁהוּא רֹגֶז וְשִֹנְאָה, אֲבָל הָעֲשִׁירוּת הִוא בְּחִינַת אַהֲבָה וְרָצוֹן הֵפֶךְ הַכַּעַס. נִמְצָא כְּשֶׁנּוֹתֵן מַתָּנוֹת, אַדְּרַבָּא, זֶה עִקַּר מַעֲלַת הָעֲשִׁירוּת שֶׁהִוא אַהֲבָה וְרָצוֹן כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה, נוֹתֵן, בְּעַיִן יָפָה נוֹתֵן, כִּי בְּוַדַּאי הַנּוֹתֵן מַתָּנָה הוּא בְּעַיִן יָפָה וּבְרָצוֹן טוֹב מְאֹד, כִּי בְּלֹא זֶה לֹא הָיָה יָכוֹל לִתֵּן כְּלָל, כִּי הָיָה מְחַסֵּר אֶת נַפְשׁוֹ וּכְאִלּוּ הוֹרֵג אֶת עַצְמוֹ חַס וְשָׁלוֹם. וְעִקַּר תִּקּוּן הַמַּתָּנָה הוּא הָאַהֲבָה וְהָרָצוֹן כַּנַּ\"ל. וְעַל כֵּן בְּוַדַּאי נוֹתֵן בְּעַיִן יָפָה כַּנַּ\"ל. וְזֶה בְּחִינַת מַה שֶּׁכָּתוּב בַּצְּדָקָה, וְלֹא יֵרַע לְבָבְךָ בְּתִתְּךָ לוֹ כִּי בִּגְלַל הַדָּבָר הַזֶּה יְבָרֶכְךָ, 'בִּגְלַל הַדָּבָר הַזֶּה' דַּיְקָא, דְּהַיְנוּ עַל יְדֵי שֶׁלֹּא יֵרַע לְבָבְךָ וְתִתֵּן בְּעַיִן יָפָה בְּאַהֲבָה וּבְרָצוֹן עַל יְדֵי זֶה, 'יְבָרֶכְךָ', כִּי עַל יְדֵי אַהֲבָה וְהָרָצוֹן יְגַדֵּל שְׁמוֹ וְנַפְשׁוֹ כַּנַּ\"ל, וְעִקַּר גִּדּוּל הַנֶּפֶשׁ וְהַשֵּׁם הוּא עַל יְדֵי עֲשִׁירוּת כַּנַּ\"ל. נִמְצָא שֶׁמִּמֵּילָא יִהְיֶה מְבֹרָךְ בַּעֲשִׁירוּת עַל יְדֵי נְתִינָתוֹ בְּאַהֲבָה וְלֹא יֵרַע לְבָבוֹ כַּנַּ\"ל. וְעַל כֵּן כְּשֶׁמַּכְרִיחִין אוֹתוֹ לִתֵּן מַתָּנָה אַף שֶׁלֹּא מָסַר מוֹדָעָה עִם כָּל זֶה אֵינָהּ מַתָּנָה כְּלָל וְהִיא גְּזֵלָה גְּמוּרָה מֵאַחַר שֶׁלֹּא נָתַן בְּאַהֲבָה וּבְרָצוֹן טוֹב נִמְצָא שֶׁחִסֵּר אֶת נַפְשׁוֹ בְּמַתָּנָה זוֹ כְּמוֹ בִּגְזֵלָה מַמָּשׁ, כִּי אֵין הַנֶּפֶשׁ וְהַשֵּׁם נִגְדָּל וְנִשְׁלָם אֶלָּא עַל יְדֵי הָאַהֲבָה וְהִכָּלְלוּת כַּנַּ\"ל:"
  ],
  "Likutei Halakhot%2C Choshen Mishpat%2C Laws of a Deathly Ill Person.": [
    "הִלְכוֹת מַתְּנַת שְׁכִיב מְרַע הֲלָכָה א בְּהִלְכוֹת מַתָּנָה הֲלָכָה א:"
  ],
  "Likutei Halakhot%2C Choshen Mishpat%2C Laws of Lost and Found.": [
    "א עַל פִּי מַה שֶּׁכָּתַב רַבֵּנוּ נֵרוֹ יָאִיר בַּמַּאֲמָר וַיִּבֶן ה' אֱלֹהִים אֶת הַצֵּלָע וְכוּ' (סִימָן סז) שֶׁכָּל הַנְּפָשׁוֹת מְלֻבָּשִׁין בְּהַכָּבוֹד, כִּי הַכָּבוֹד הִיא אֵם כָּל חָי. וְלִפְעָמִים הַנֶּפֶשׁ נִתְרַחֲקָה מִן הַכָּבוֹד וַאֲזַי הַנֶּפֶשׁ עֲיֵפָה, וְזֶהוּ עַל יְדֵי שֶׁאֵין מִתְפַּלְּלִין בְּכַוָּנַת הַלֵּב בִּבְחִינַת בִּשְׂפָתָם כִּבְּדוּנִי וְלִבָּם רָחַק. כִּי כַּוָּנַת הַלֵּב הוּא בְּחִינַת נֶפֶשׁ בִּבְחִינַת \"אֵלֶיךָ ה' נַפְשִׁי אֶשָּׁא\" וּפֵרֵשׁ רַשִׁ\"י לִבִּי אֲכַוֵּן. וַאֲזַי צָרִיךְ לְהַחֲיוֹת הַנֶּפֶשׁ עַל יְדֵי בְּחִינַת מַיִם קָרִים, וּמַיִם קָרִים נַעֲשִׂין עַל יְדֵי בְּחִינַת רְעָמִים, וְהֵם בָּאִין עַל יְדֵי שֶׁנּוֹתְנִין כָּבוֹד אֶל זָקֵן שֶׁשָּׁכַח תַּלְמוּדוֹ, עַיֵּן שָׁם הֵיטֵב, כִּי הִתְרַחֲקוּת הַנֶּפֶשׁ מִן הַכָּבוֹד גּוֹרֵם שִׁכְחָה אֶל הַזָּקֵן בִּבְחִינַת וְאָבְדָה חָכְמַת חֲכָמָיו וְכוּ', עַיֵּן שָׁם הֵיטֵב:"
  ],
  "Likutei Halakhot%2C Choshen Mishpat%2C Laws of Unloading and Loading.": [
    "כִּי תִרְאֶה חֲמוֹר שֹנַאֲךָ רֹבֵץ תַּחַת מַשָּאוֹ וְכוּ' עָזֹב תַּעֲזֹב עִמּוֹ, וְתַרְגּוּמוֹ, מִשְׁבַּק תַּשְׁבִּיק מַה דִּבְלִבָּךָ עֲלֵהּ וְכוּ'. כִּי כְּבֵדַת הַמַּשּאוֹי שֶׁנִּכְבֶּדֶת וְנוֹפֶלֶת הוּא עַל יְדֵי הַשִּנְאָה כִּי שִֹנְאָה הִוא פְּגַם הַדַּעַת כְּמוֹ שֶׁכָּתַב רַבֵּנוּ נֵרוֹ יָאִיר כַּמָּה פְּעָמִים וְכַנַּ\"ל. וּכְשֶׁנִּפְגָּם הַדַּעַת אֲזַי נִכְבֶּדֶת הַמַּשּאוֹי וְנוֹפֶלֶת כִּי הַדַּעַת מֵרִים כָּל הַדְּבָרִים בִּבְחִינַת הַחַי נוֹשֵֹא אֶת עַצְמוֹ וְעִקַּר הַחִיּוּת עַל יְדֵי הַדַּעַת, כְּמוֹ שֶׁכָּתוּב (קֹהֶלֶת ז), הַחָכְמָה תְּחַיֶּה. וְעַל כֵּן הָאָדָם עַל יְדֵי הַדַּעַת יָכוֹל לְהָרִים כָּל הַמַּשָּאוֹת שֶׁבָּעוֹלָם בְּקַל עַל יְדֵי תַּחְבּוּלוֹת וְעֵצוֹת אֲבָל כְּשֶׁנִּסְתַּלֵּק הַדַּעַת נִסְתַּלֵּק הַחִיּוּת וַאֲזַי נוֹפֵל הַמַּשּאוֹי וְזֶה בְּחִינַת חֳלִי נוֹפֵל שֶׁכָּתַב רַבֵּנוּ נֵרוֹ יָאִיר בַּמַּאֲמָר הַאי מָאן דְּבָעֵי לְמִנְסַב (סִימָן כט) עַיֵּן שָׁם שֶׁהוּא עַל יְדֵי שֶׁנִּפְגָּם הַדַּעַת עַל יְדֵי הִתְגַּבְּרוּת הַדָּמִים עַל יְדֵי זֶה נוֹפֵל עַיֵּן שָׁם. וְשִֹנְאָה וְכַעַס הוּא בְּחִינַת הִתְגַּבְּרוּת הַדָּמִים כְּמוֹ שֶׁכָּתַב רַבֵּנוּ נֵרוֹ יָאִיר (סִימָן נז) כִּי כָבֵד כּוֹעֵס (בְּרָכוֹת סא) וְכָבֵד הוּא מָלֵא דָּם, שֶׁהוּא בְּחִינַת שִֹנְאָה וּרְצִיחָה שֶׁהוּא שְׁפִיכוּת דָּמִים וְעַל כֵּן עַל יְדֵי שִֹנְאָה עַל יְדֵי זֶה הוּא בְּחִינַת הִתְגַּבְּרוּת הַדָּמִים וְעַל יְדֵי זֶה נִפְגָּם הַדַּעַת וְעַל יְדֵי זֶה נוֹפֵל בִּבְחִינַת חֳלִי נוֹפֵל כַּנַּ\"ל כִּי אֲזַי הַמַּשָּא נִכְבֶּדֶת בִּבְחִינַת כִּי עֲוֹנֹתַי עָבְרוּ רֹאשִׁי כְּמַשָּא כָבֵד וְכוּ' (תְּהִלִּים לח) שֶׁעַל יְדֵי הָעֲוֹנוֹת שֶׁהוּא בְּחִינַת הִתְגַּבְּרוּת הַדָּמִים כְּמוֹ שֶׁכָּתַב רַבֵּנוּ נֵרוֹ יָאִיר שָׁם עַל יְדֵי זֶה נִפְגָּם הַדַּעַת וַאֲזַי נוֹפְלִים כָּל הַדְּבָרִים עַל יְדֵי הַכְּבֵדוּת בִּבְחִינַת כְּמַשָּא כָבֵד יִכְבְּדוּ מִמֶּנִּי עַיֵּן בַּמַּאֲמָר הַאי מָאן הַנַּ\"ל שֶׁהֵבִיא רַבֵּנוּ נֵרוֹ יָאִיר מִקְרָא זֶה שָׁם עַיֵּן שָׁם הֵיטֵב. וְזֶה שֶׁכָּתוּב, כִּי תִרְאֶה חֲמוֹר שֹנַאֲךָ רֹבֵץ וְכוּ' שֹנַאֲךָ דַּיְקָא כִּי עִקַּר נְפִילַת הַמַּשּאוֹי הִיא עַל יְדֵי הַשִּנְאָה כַּנַּ\"ל. וְעַל כֵּן צִוְּתָה הַתּוֹרָה לַעֲזֹר לַחֲבֵרוֹ לִפְרֹק וְלִטְעֹן כְּדֵי שֶׁיִּהְיֶה אַהֲבָה וְחִבָּה בֵּינֵיהֶם וְעַל יְדֵי זֶה נִתְתַּקֵּן פְּגַם נְפִילַת הַמַּשּאוֹי שֶׁהוּא עַל יְדֵי הַשִּנְאָה כַּנַּ\"ל וְזֶה שֶׁתִּרְגֵּם מִשְׁבַּק תַּשְׁבִּיק מַה דִבְלִבָּךְ וְכוּ'. כִּי עִקַּר מִצְוָה זוֹ בִּשְׁבִיל הָאַהֲבָה כַּנַּ\"ל וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה לְעִנְיַן מִצְוָה זוֹ עַל פָּסוּק, אַתָּה כּוֹנַנְתָּ מֵישָׁרִים שֶׁמִּי שֶׁרוֹאֶה שֹוֹנְִאוֹ שֶׁהוּא פּוֹרֵק וְטוֹעֵן עִמּוֹ בְּוַדַּאי יְחַבְּקֶנּוּ וִינַשְׁקֶנּוּ כִּי עִקַּר זֹאת הַמִּצְוָה בִּשְׁבִיל הָאַהֲבָה שֶׁעַל יְדֵי זֶה נִתְתַּקֵּן פְּגַם נְפִילַת הַמַּשּאוֹי שֶׁהוּא עַל יְדֵי הַשִּנְאָה שֶׁהוּא פְּגַם הַדַּעַת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Ownerless Property and Property of Non Jews.": [
    "כָּל הַקּוֹדֵם בְּנִכְסֵי הַגֵּר זָכָה:",
    "עַיֵּן בַּמַּאֲמָר וַיְהִי הֵם מְרִיקִים שַֹקֵּיהֶם (סִימָן יז) מַה שֶּׁמְּבֹאָר שָׁם עַל פָּסוּק לֹא יִשְׁכַּב עַד יֹאכַל טֶרֶף וְדַם חֲלָלִים יִשְׁתֶּה, כִּי עַל יְדֵי גֵּרִים נִשְׁלָם פְּגָמֵי הַמִּזְבֵּחַ שֶׁהוּא בְּחִינַת אֲכִילָה בִּקְדֻשָּׁה כִּי עַל יְדֵי שֶׁמַּשְׁלִיכִין הָעֲבוֹדָה זָרָה שֶׁלָּהֶם וְחוֹזְרִין לַעֲבוֹדַת יִשְֹרָאֵל נִשְׁלָם הַמִּזְבֵּחַ:",
    "וְזֶה בְּחִינַת לֹא יִשְׁכַּב עַד יֹאכַל טֶרֶף בְּחִינַת שְׁלֵמוּת הַמִּזְבֵּחַ שֶׁהוּא בְּחֶלְקוֹ שֶׁל טוֹרֵף שֶׁהוּא נַעֲשֶֹה עַל יְדֵי בְּחִינַת וְדַם חֲלָלִים יִשְׁתֶּה בְּחִינַת גֵּרִים כְּמוֹ שֶׁתִּרְגֵּם אוּנְקְלוּס וְנִכְסֵי עֲמָמַיָּא יֵירָת וְזֶה בְּחִינַת גֵּרִים כִּי כָּל הַקּוֹדֵם בְּנִכְסֵי הַגֵּר זָכָה כָּל זֶה כָּתַב רַבֵּנוּ נֵרוֹ יָאִיר שָׁם עַיֵּן שָׁם:",
    "וּמֵחֲמַת זֶה בְּעַצְמוֹ כָּל הַקּוֹדֵם בְּנִכְסֵי הַגֵּר זָכָה כִּי זֶה בְּחִינַת שְׁלֵמוּת הַמִּזְבֵּחַ שֶׁהוּא הַשֻּׁלְחָן עַל יְדֵי שֶׁנֶּחֱזָרִין כָּל הָעֲבוֹדָה זָרָה לַעֲבוֹדַת יִשְֹרָאֵל שֶׁהִוא הַמִּזְבֵּחַ כַּנַּ\"ל כִּי כָּל הָעֲבוֹדָה זָרָה תְּחוּבִים בַּמָּמוֹן כְּמוֹ שֶׁכָּתַב רַבֵּנוּ נֵרוֹ יָאִיר בַּמַּאֲמָר צִוִּיתָ צֶדֶק (סִימָן כג) וְעַל כֵּן כָּל עֲבוֹדָה זָרָה שֶׁל כָּל אֻמָּה חֲקוּקָה עַל הַמַּטְבֵּעַ. נִמְצָא שֶׁהַמָּמוֹן שֶׁל אֻמּוֹת הָעוֹלָם הוּא הוּא הָעֲבוֹדָה זָרָה בְּעַצְמוֹ וְהֵם מְקַבְּלִים וְיוֹנְקִים מִן הַמִּזְבֵּחַ דִּקְדֻשָּׁה כַּנַּ\"ל שֶׁהוּא בְּחִינַת הַשֻּׁלְחָן שֶׁדּוֹמֶה לְמִזְבֵּחַ כְּמוֹ שֶׁמְּבֹאָר שָׁם הַיְנוּ שֶׁיּוֹנְקִים מִשֻּׁלְחָן דִּקְדֻשָּׁה שֶׁהִיא אֲכִילַת וּפַרְנָסַת יִשְֹרָאֵל. וְהֵם יוֹנְקִים מִשָּׁם וּמְקַבְּלִים פַּרְנָסָה וּמָמוֹן וְנַעֲשֶֹה אֶצְלָם עֲבוֹדָה זָרָה מַמָּשׁ כִּי הַמָּמוֹן דְּסִטְרָא אָחֳרָא הוּא כָּל הָעֲבוֹדוֹת זָרוֹת כַּנַּ\"ל. וְעַל כֵּן עִקַּר מַעֲלַת הַגֵּרִים הוּא מַה שֶּׁחוֹזֵר הַמָּמוֹן שֶׁלָּהֶם אֶל הַקְּדֻשָּׁה שֶׁזֶּה בְּחִינַת הַחֲזָרַת כָּל הָעֲבוֹדָה זָרָה אֶל הַמִּזְבֵּחַ וְהַשֻּׁלְחָן דִּקְדֻשָּׁה כַּנַּ\"ל וְעַל כֵּן כָּל הַקּוֹדֵם בְּנִכְסֵי הַגֵּר זָכָה כִּי יִשְֹרָאֵל זוֹכִים בְּמָמוֹנוֹ כִּי זֶה בְּחִינַת הַחֲזָרַת הָעֲבוֹדָה זָרָה אֶל הַקְּדֻשָּׁה, אֶל הַמִּזְבֵּחַ וְהַשֻּׁלְחָן דִּקְדֻשָּׁה כִּי הַמָּמוֹן שֶׁלָּהֶם הוּא הָעֲבוֹדָה זָרָה וְחוֹזֵר אֶל הַקְּדֻשָּׁה לְפַרְנָסַת וַאֲכִילַת יִשְֹרָאֵל שֶׁיִּשְֹרָאֵל זוֹכִין בִּנְכָסָיו. וְעַל כֵּן הַפָּסוּק מְרַמֵּז הַגֵּרִים רַק עַל שֵׁם הַנְּכָסִים שֶׁלּוֹ שֶׁיּוֹרְשִׁין יִשְֹרָאֵל כְּמוֹ שֶׁכָּתוּב וְדַם חֲלָלִים וְכוּ' וְנִכְסֵי עֲמָמַיָּא יֵירָת כְּמוֹ שֶׁכָּתַב רַבֵּנוּ נֵרוֹ יָאִיר כַּנַּ\"ל כִּי זֶה זֶה שְׁלֵמוּת הַמִּזְבֵּחַ בְּחִינַת יֹאכַל טֶרֶף שֶׁזֶּה נַעֲשֶֹה עַל יְדֵי שֶׁחוֹזֵר הַמָּמוֹן שֶׁלָּהֶם לְיִשְֹרָאֵל כַּנַּ\"ל. וְזֶה בְּעַצְמוֹ בְּחִינַת הַטּוֹב שֶׁכָּבוּשׁ בֵּינֵיהֶם הַיְנוּ הַמָּמוֹן שֶׁמְּקַבְּלִין מִיִּשְֹרָאֵל כִּי כָּל טוֹב גָּנוּז בְּמָמוֹן דִּקְדֻשָּׁה דְּהַיְנוּ מָמוֹן שֶׁל יִשְֹרָאֵל וּכְמוֹ שֶׁכָּתַב רַבֵּנוּ נֵרוֹ יָאִיר (סִימָן סט) שֶׁכָּל הַנְּפָשׁוֹת שָׁרְשָׁם בַּעֲשִׁירוּת וְנַפְשׁוֹת יִשְֹרָאֵל הֵם כֻּלּוֹ קֹדֶשׁ כֻּלּוֹ טוֹב וְכַמְרֻמָּז בְּדִבְרֵי רַבֵּנוּ נֵרוֹ יָאִיר כַּמָּה פְּעָמִים. וְזֶה בְּחִינַת וְכָל טוּב אֲדוֹנָיו בְּיָדוֹ שֶׁקָּאֵי עַל הָעֲשִׁירוּת שֶׁהִוא בְּחִינַת כָּל טוּב וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה שֶׁעַל שְׁקָלִים שֶׁהֵם מַטְבְּעוֹת שֶׁל יִשְֹרָאֵל הָיָה חָקוּק שֵׁם קֹדֶשׁ כִּי שָׁם הַקְּדֻשָּׁה כַּנַּ\"ל. וְעַל כֵּן עִקַּר הַגָּלוּת וְהִתְגַּבְּרוּת הָאֻמּוֹת עַל יִשְֹרָאֵל הוּא רַק לִקַּח מָמוֹנָם בְּמִסִּים וּנְתִינוֹת וְזֶה עִקַּר בְּחִינַת הַטּוֹב שֶׁכָּבוּשׁ בֵּינֵיהֶם בִּבְחִינַת וְכָל טוּב אֲדוֹנָיו בְּיָדוֹ בְּיַד הָעֶבֶד חַס וְשָׁלוֹם כַּמּוּבָא בַּזֹּהַר. וְעַל כֵּן הַגֵּר שֶׁמִּתְגַּיֵּר שֶׁזֶּה בְּחִינַת שֶׁחוֹזֵר הַטּוֹב אֶל הַקְּדֻשָּׁה וּמוֹשֵׁךְ עִמּוֹ גַּם מֵהָרַע עַיֵּן שָׁם עַל כֵּן נְכָסָיו לְיִשְֹרָאֵל לְאַחַר מוֹתוֹ כִּי זֶה בְּחִינַת הַחֲזָרַת הַטּוֹב כַּנַּ\"ל:"
  ],
  "Likutei Halakhot%2C Choshen Mishpat%2C Laws of Inheritance.": [
    "עַל פִּי מַה שֶּׁמְּבֹאָר בַּמַּאֲמָר 'הַאי מָאן דְּאָזֵל לְמִינְסָב אִתְתָּא וְכוּ' מַאי חֲזָא דְּאָזֵל לְהֵירָא דְּמִידְלָא מִנֵּהּ וְכוּ'' סִימָן כט עַיֵּן שָׁם כָּל הַמַּאֲמָר מִתְּחִלָּתוֹ לְסוֹפוֹ:",
    "וְהַכְּלָל שֶׁצְּרִיכִין לְתַקֵּן הָעֲוֹנוֹת שֶׁל הַשְּׁסָ\"ה גִּידִין עַל יְדֵי תִּקּוּן כְּלָלִיּוּת הַגִּידִין שֶׁעַל יְדֵי זֶה מֵרִים הַמֹּחִין בִּבְחִינַת כַּנֶּשֶׁר יָעִיר קִנּוֹ וְכוּ' וּמִשָּׁם נִמְשָׁךְ לַבְנוּנִית לְהַלְבִּין הַדָּמִים שֶׁמֵּהֶם הַכְּתָמִים וַאֲזַי הוּא בְּחִינַת בְּגָדִים לְבָנִים, עַיֵּן שָׁם. וְכֵן הוּא בְּחִינַת תִּקּוּן הַמַּשָּא וּמַתָּן עַל יְדֵי תִּקּוּן הַכְּלָלִי שֶׁהוּא צְדָקָה, שֶׁהוּא גַּם כֵּן בְּחִינַת כַּנֶּשֶׁר יָעִיר קִנּוֹ וְכוּ', עַיֵּן שָׁם. וְכֵן הוּא בְּחִינַת תִּקּוּן הַכְּלָלִי שֶׁל הַדִּבּוּר עַל יְדֵי שֶׁבַח הַצַּדִּיקִים שֶׁהוּא גַּם כֵּן בְּחִינַת כַּנֶּשֶׁר יָעִיר קִנּוֹ וְכוּ', עַיֵּן שָׁם:"
  ],
  "Likutei Halakhot%2C Choshen Mishpat%2C Laws of an Apotropos.": [
    "אֶפִּטְרוֹפּוֹס מְמֻנֶּה עַל הַיְתוֹמִים וְכוּ':",
    "יֵשׁ לְרַמֵּז כִּי יְתוֹמִים הֵם נִקְרָאִים הָרְחוֹקִים מֵעֲבוֹדָתוֹ יִתְבָּרַךְ. כִּי כָּל הַמִּצְוֹת וּמַעֲשִֹים טוֹבִים שֶׁאָדָם עוֹשֶֹה הַכֹּל עַל יְדֵי בְּחִינַת הַלְּבוּשִׁין שֶׁיֵּשׁ לוֹ מֵאָבִיו, וְאִמּוֹ כַּמּוּבָא, וּכְשֶׁחוֹטֵא חַס וְשָׁלוֹם אֲזַי אוֹבֵד לְבוּשׁוֹ חַס וְשָׁלוֹם, וְנִתְלַבֵּשׁ בִּבְגָדִים צוֹאִים וְעַל כֵּן הוּא בְּחִינַת יָתוֹם בְּלֹא אָב מֵאַחַר שֶׁאָבַד לְבוּשׁוֹ, כִּי עִקַּר מַה שֶּׁמְּקַבֵּל מִן הָאָב הוּא הַלְּבוּשׁ כַּנַּ\"ל, וְאֵלּוּ הַיְתוֹמִים צְרִיכִין אֶפִּטְרוֹפּוֹס שֶׁהוּא הַצַּדִּיק הַמַּנְהִיג הַדּוֹר שֶׁהוּא מִשְׁתַּדֵּל בְּתַקָּנַת הַיְתוֹמִים הַנַּ\"ל לְקָרְבָם לַעֲבוֹדָתוֹ יִתְבָּרַךְ, כִּי אֶפִּטְרוֹפּוֹס, שֶׁהוּא הַצַּדִּיק הַמַּנְהִיג הַדּוֹר, שֶׁהוּא מִשְׁתַּדֵּל בְּתַקָּנַת הַיְתוֹמִים הַנַּ\"ל לְקָרְבָם לַעֲבוֹדָתוֹ יִתְבָּרַךְ. כִּי אֶפִּטְרוֹפּוֹס הוּא אֲבִיהֶם שֶׁל יְתוֹמִים, כְּמוֹ שֶׁפֵּרֵשׁ רַשִׁ\"י, כִּי הוּא אָבִיו מַמָּשׁ מֵאַחַר שֶׁהוּא מְתַקְּנוֹ וַאֲזַי מַפְשִׁיט מִמֶּנּוּ הַבְּגָדִים צוֹאִים וּמַלְבִּישׁוֹ בִּבְגָדִים נְקִיִּים. וְעַל כֵּן הוּא אָבִיו מַמָּשׁ כַּנַּ\"ל. וְזֶה שֶׁאָמְרוּ חֲכָמֵינוּ זִכְרוֹנָם לִבְרָכָה:",
    "(סַנְהֶדְרִין יט), כָּל הַמְלַמֵּד בֶּן חֲבֵרוֹ תּוֹרָה כְּאִלּוּ יְלָדוֹ. כִּי הוּא כְּאִלּוּ יְלָדוֹ מַמָּשׁ עַל יְדֵי תִּקּוּן הַלְּבוּשִׁין כַּנַּ\"ל. וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה שֶׁהָאֶפִּטְרוֹפּוֹס לוֹבֵשׁ מִן הַיְתוֹמִים כְּדֵי שֶׁיִּהְיֶה מְכֻבָּד וְיִהְיוּ דְּבָרָיו נִשְׁמָעִין. כִּי לוֹ נָאֶה הַכָּבוֹד בִּבְחִינַת כִּי מְכַבְּדַי אֲכַבֵּד, כִּי זֶה עִקַּר כְּבוֹדוֹ יִתְבָּרַךְ כְּשֶׁמְּקָרְבִין הָרְחוֹקִים לַעֲבוֹדָתוֹ, (כְּמוֹ שֶׁכָּתַב רַבֵּנוּ נֵרוֹ יָאִיר בְּסִימָן יד). וְזֶה בְּחִינַת וְכִבַּדְתּוֹ, כַּבְּדֵהוּ בִּכְסוּת נָקִי שֶׁהֵם בְּחִינַת תִּקּוּן הַבְּגָדִים נְקִיִּים כַּנַּ\"ל, כְּמוֹ שֶׁכָּתַב שָׁם רַבֵּנוּ נֵרוֹ יָאִיר. וְעַל כֵּן מֵאַחַר שֶׁעַל יָדוֹ נִתְגַּדֵּל וְנִתְרוֹמֵם כְּבוֹדוֹ יִתְבָּרַךְ מְאֹד מְאֹד, עַל כֵּן צָרִיךְ שֶׁיִּהְיֶה הָאֶפִּטְרוֹפּוֹס הַנַּ\"ל מְכֻבָּד בִּבְחִינַת כִּי מְכַבְּדַי אֲכַבֵּד כַּנַּ\"ל. וְזֶהוּ שֶׁלּוֹבֵשׁ מִנִּכְסֵי יְתוֹמִים, כִּי הַצַּדִּיק הַמְקָרֵב נְפָשׁוֹת הוּא מִתְלַבֵּשׁ בְּנַפְשׁוֹתָם כִּי הֵם נַעֲשִֹין בְּחִינַת לְבוּשֵׁי יְקָר אֶצְלוֹ בִּבְחִינַת יְקָרָה הִיא מִפְּנִינִים שֶׁהַתַּלְמִיד חָכָם יָקָר מִן הַכֹּהֵן הַגָּדוֹל שֶׁנִּכְנָס לִפְנַי וְלִפְנִים, כִּי הוּא לִפְנַי וְלִפְנִים וְהֵם מַלְבִּישִׁים אוֹתוֹ, כְּמוֹ שֶׁהֵבִיא כָּל זֶה רַבֵּנוּ נֵרוֹ יָאִיר בַּמַּאֲמָר אַשְׁרֵי הָעָם יוֹדְעֵי תְרוּעָה שֶׁל הַשְׁגָּחָה שְׁלֵמָה (סִימָן יג) וְזֶהוּ בְּעַצְמוֹ כְּבוֹדוֹ, כִּי עִקַּר הַכָּבוֹד עַל יְדֵי הַלְּבוּשִׁין כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בָּבָא קַמָּא צא עב) רַבִּי יוֹחָנָן קָרָא לְמָאנֵהּ מְכַבְּדוּתָא:",
    "וּכְשֶׁזּוֹכֶה שֶׁיִּהְיֶה לוֹ לְבוּשִׁין מִנַּפְשׁוֹת יִשְֹרָאֵל שֶׁקֵּרְבָן לַעֲבוֹדָתוֹ יִתְבָּרַךְ אֵין כָּבוֹד גָּדוֹל מִזֶּה, כִּי הֵם לְבוּשִׁים יְקָרִים מְאֹד מְאֹד, כִּי נַפְשׁוֹת יִשְֹרָאֵל הֵם גְּבוֹהִים מְאֹד כַּיָּדוּעַ וְהוּא זוֹכֶה לַעֲשֹוֹת לְעַצְמוֹ לְבוּשִׁין מֵהֶם. וּכְמוֹ שֶׁאִיתָא בַּזֹּהַר גֹּדֶל הַכָּבוֹד שֶׁמַּגִּיעַ לְמִי שֶׁמְּקָרֵב הָרְחוֹקִים אֵלָיו יִתְבָּרַךְ. וְזֶה בְּחִינַת (מִשְׁלֵי לא) עֹז וְהָדָר לְבוּשָׁהּ וְכוּ'. שֶׁזּוֹכֶה לִבְגָדִים נָאִים וַחֲזָקִים וְזֶה עַל יְדֵי פִּיהָ פָּתְחָה בְּחָכְמָה וְתוֹרַת חֶסֶד עַל לְשׁוֹנָהּ, הַיְנוּ שֶׁמַּחֲזִיר בְּנֵי אָדָם בִּתְשׁוּבָה, שֶׁזֶּה בְּחִינַת תּוֹרַת חֶסֶד שֶׁהוּא הַלּוֹמֵד תּוֹרָה עַל מְנָת לְלַמְּדָהּ, כְּמוֹ שֶׁכָּתַב רַבֵּנוּ נֵרוֹ יָאִיר בַּמַּאֲמָר לְהַמְשִׁיךְ שָׁלוֹם בָּעוֹלָם (סִימָן יד) וְזֶה בְּחִינַת מִדָּה כְּנֶגֶד מִדָּה, כִּי הוּא תִּקֵּן אוֹתָם וְתִקֵּן בְּחִינַת הַלְּבוּשִׁין שֶׁלָּהֶם כַּנַּ\"ל, עַל כֵּן זוֹכֶה לִבְגָדִים יְקָרִים כַּנַּ\"ל. וְהֵן נַעֲשִֹין מִנַּפְשׁוֹתָם בְּעַצְמָן כַּנַּ\"ל. וְזֶהוּ בְּחִינַת שֶׁאֶפִּטְרוֹפּוֹס לוֹבֵשׁ מִן הַיְתוֹמִים כְּדֵי שֶׁיִּהְיֶה מְכֻבָּד. וְכֵן כָּל הַפָּרָשָׁה שֶׁל 'אֵשֶׁת חַיִל מִי יִמְצָא' מְדַבֶּרֶת מִזֶּה מֵהַמְקָרֵב בְּנֵי אָדָם לַעֲבוֹדָתוֹ יִתְבָּרַךְ, כְּמוֹ שֶׁכָּתוּב שָׁם, וַתָּקָם בְּעוֹד לַיְלָה וַתִּתֵּן טֶרֶף לְבֵיתָהּ וְכוּ'. שֶׁפֵּרְשׁוּ רַבּוֹתֵינוּ זִכְרוֹנָם לִבְרָכָה שֶׁהוּא הַמְלַמֵּד תּוֹרָה לְתַלְמִידִים וְכֵן כָּל הַפָּרָשָׁה, עַיֵּן שָׁם. וְכֵן מְדַבֵּר שָׁם מִבְּחִינַת תִּקּוּן הַלְּבוּשִׁין, כְּמוֹ שֶׁכָּתוּב, סָדִין עָשְֹתָה וַתִּמְכֹּר, דְּהַיְנוּ שֶׁעוֹשֶֹה לְבוּשִׁין נָאִים לַאֲחֵרִים שֶׁמְּקָרְבָן כַּנַּ\"ל וְעַל יְדֵי זֶה עֹז וְהָדָר לְבוּשָׁהּ כַּנַּ\"ל. וְזֶהוּ כְּדֵי שֶׁיִּהְיוּ דְּבָרָיו נִשְׁמָעִין בְּעִסְקֵי הַיְתוֹמִים, כִּי הוּא צָרִיךְ לְהִשְׁתַּדֵּל בַּעֲדָם בְּכָל תַּקָּנָתָם וְלִטְעֹן בַּעֲדָם, כִּי דֶּרֶךְ הַיְתוֹמִים שֶׁיֵּשׁ עֲלֵיהֶם דִּין וּדְבָרִים וּתְבִיעוֹת, כִּי אֵלּוּ שֶׁנִּתְרַחֲקוּ מִמֶּנּוּ יִתְבָּרַךְ כְּשֶׁנִּתְִקָרְבִין אַחַר כָּךְ אֲזַי יֵשׁ עֲלֵיהֶם קִטְרוּגִים וּמְנִיעוֹת גְּדוֹלוֹת עַל יְדֵי הַבְּגָדִים צוֹאִים שֶׁהִלְבִּישׁוּ כְּמוֹ שֶׁכָּתַב רַבֵּנוּ נֵרוֹ יָאִיר שָׁם וְהָאֶפִּטְרוֹפּוֹס שֶׁהוּא אֲבִיהֶם, הוּא טוֹעֵן בַּעֲדָם וְלוֹחֵם מִלְחַמְתָּם כְּדֵי לְהַצִּילָם מִכָּל הַקִּטְרוּגִים וּלְתַקְּנָם:"
  ],
  "Likutei Halakhot%2C Choshen Mishpat%2C Laws of Deposit and Four Guards.": [
    "א עַל פִּי מַה שֶּׁכָּתַב רַבֵּנוּ נֵרוֹ יָאִיר בַּמַּאֲמָר וַיִּבֶן ה' אֱלֹהִים אֶת הַצֵּלָע וְכוּ' (סִימָן סז) שֶׁכָּל הַנְּפָשׁוֹת מְלֻבָּשִׁין בְּהַכָּבוֹד, כִּי הַכָּבוֹד הִיא אֵם כָּל חָי. וְלִפְעָמִים הַנֶּפֶשׁ נִתְרַחֲקָה מִן הַכָּבוֹד וַאֲזַי הַנֶּפֶשׁ עֲיֵפָה, וְזֶהוּ עַל יְדֵי שֶׁאֵין מִתְפַּלְּלִין בְּכַוָּנַת הַלֵּב בִּבְחִינַת בִּשְׂפָתָם כִּבְּדוּנִי וְלִבָּם רָחַק. כִּי כַּוָּנַת הַלֵּב הוּא בְּחִינַת נֶפֶשׁ בִּבְחִינַת \"אֵלֶיךָ ה' נַפְשִׁי אֶשָּׁא\" וּפֵרֵשׁ רַשִׁ\"י לִבִּי אֲכַוֵּן. וַאֲזַי צָרִיךְ לְהַחֲיוֹת הַנֶּפֶשׁ עַל יְדֵי בְּחִינַת מַיִם קָרִים, וּמַיִם קָרִים נַעֲשִׂין עַל יְדֵי בְּחִינַת רְעָמִים, וְהֵם בָּאִין עַל יְדֵי שֶׁנּוֹתְנִין כָּבוֹד אֶל זָקֵן שֶׁשָּׁכַח תַּלְמוּדוֹ, עַיֵּן שָׁם הֵיטֵב, כִּי הִתְרַחֲקוּת הַנֶּפֶשׁ מִן הַכָּבוֹד גּוֹרֵם שִׁכְחָה אֶל הַזָּקֵן בִּבְחִינַת וְאָבְדָה חָכְמַת חֲכָמָיו וְכוּ', עַיֵּן שָׁם הֵיטֵב:"
  ],
  "Likutei Halakhot%2C Choshen Mishpat%2C Laws for Paid Guardians.": [
    "הִלְכוֹת שׁוֹמֵר שָֹכָר הֲלָכָה א נִכְלָל בְּהִלְכוֹת פִּקָּדוֹן הֲלָכָה א:"
  ],
  "Likutei Halakhot%2C Choshen Mishpat%2C Laws of Artisans.": [
    "כָּל הָאֻמָּנִין שׁוֹמְרֵי שָֹכָר הֵן כִּי אַרְבָּעָה שׁוֹמְרִין הֵם בְּחִינַת תִּקּוּן הַמַּלְכוּת כַּנַּ\"ל וְדִינֵיהֶם שְׁלֹשָׁה שֶׁהֵם חִיּוּב וּפְטוּר וּמְמֻצָּע. דְּהַיְנוּ שׁוֹמֵר חִנָּם פָּטוּר מִן הַכֹּל וְשׁוֹאֵל חַיָּב בַּכֹּל. וְשׁוֹמֵר שָֹכָר וְשֹוֹכֵר פְּטוּרִים בְּמִקְּצָת וְחַיָּבִים בְּמִקְּצָת, שֶׁזֶּה בְּחִינַת טוֹב וְהַהֵפֶךְ דְּהַיְנוּ רַע וְהַמְמֻצָּע דְּהַיְנוּ בְּחִינַת עֵץ הַדַּעַת הַמְעֹרָב טוֹב וָרָע שֶׁעַל יְדֵי שָׁלֹשׁ בְּחִינוֹת אֵלּוּ הוּא תִּקּוּן הַמַּלְכוּת שֶׁזֶּה בְּחִינַת מִצְוֹת עֲשֵֹה וּמִצְוֹת לֹא תַּעֲשֶֹה וּרְשׁוּת, דְּהַיְנוּ לְהַכְנִיעַ הָרַע וְלַעֲשֹוֹת טוֹב. וּלְבָרֵר בְּחִינַת עֵץ הַדַּעַת לְהַעֲלוֹת הַטּוֹב אֶל הַקְּדֻשָּׁה בִּבְחִינַת שְׁלֵמוּת לְשׁוֹן הַקֹּדֶשׁ עַל יְדֵי תַּרְגּוּם וְכַמּוּבָן כָּל זֶה מִמַּאֲמָר תְּפִלָּה לַחֲבַקּוּק (סִימָן יט) וְזֶה בְּחִינַת (תְּהִלִּים לד) סוּר מֵרַע וַעֲשֵֹה טוֹב בַּקֵּשׁ שָׁלוֹם שֶׁהֵם שָׁלֹשׁ בְּחִינוֹת הַנַּ\"ל לְהַכְנִיעַ הָרַע וְלַעֲשֹוֹת טוֹב וּלְבָרֵר וּלְהַעֲלוֹת הַטּוֹב מִבְּחִינַת הַמְמֻצָּע שֶׁזֶּה בְּחִינַת בַּקֵּשׁ שָׁלוֹם כִּי שָׁלוֹם הוּא הַמְמֻצָּע בֵּין שְׁנֵי הֲפָכִים וְעַל יְדֵי תִּקּוּן בְּחִינַת הַמְמֻצָּע בְּחִינַת עֵץ הַדַּעַת עַל יָדוֹ נַעֲשֶֹה שָׁלוֹם כִּי נִתְבָּרֵר וְנִמְתָּק מֵהָרַע וְעוֹלֶה אֶל הַטּוֹב וְנַעֲשֶֹה שָׁלוֹם בֵּין יָמִין וּשְֹמֹאל וְעַל כֵּן שָׁלוֹם בְּגִימַטְרִיָּא חַשְׁמַ\"ל עִם הַכּוֹלְלִים כַּמּוּבָא, כִּי חַשְׁמַ\"ל הוּא בְּחִינַת תִּקּוּן לְשׁוֹן תַּרְגּוּם בְּחִינַת עֵץ הַדַּעַת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Hiring.": [
    "הֲלָכָה א נִכְלָל בְּהִלְכוֹת פִּקָּדוֹן הֲלָכָה א וּבְהִלְכוֹת אֻמָּנִין הֲלָכָה א אוֹת ד:"
  ],
  "Likutei Halakhot%2C Choshen Mishpat%2C Laws of Leasing and Contract Work.": [
    "הַחוֹכֵר שֶׁנּוֹתֵן מִכָּל הַשָּדֶה דָּבָר קָצוּב כָּךְ וְכָךְ כּוּרִין לְשָׁנָה, הַמְקַבֵּל לְמֶחֱצָה לִשְׁלִישׁ וְלִרְבִיעַ:",
    "יֵשׁ לְרַמֵּז בָּזֶה עַל פִּי מַה שֶּׁכָּתַב רַבֵּנוּ בַּמַּאֲמָר וַיֹּאמֶר בֹּעַז אֶל רוּת וְכוּ' סִימָן סה שֶׁיֵּשׁ שָֹדֶה וְשָׁם גְּדֵלִים אִילָנוֹת וַעֲשָֹבִים הַיְנוּ נְשָׁמוֹת. וְהֵם צְרִיכִים לְבַעַל הַשָּדֶה שֶׁעוֹסֵק בְּתִקּוּנָם בְּכָל תִּקּוּנֵי הַשָּדֶה עַיֵּן שָׁם הֵיטֵב. וְהָעִקָּר שֶׁמֵּבִיא אוֹתָם אֶל הַתַּכְלִית שֶׁהִוא כֻּלּוֹ טוֹב שֶׁעַל יְדֵי זֶה יְכוֹלִים לְהִתְפַּלֵּל עַיֵּן שָׁם הֵיטֵב:",
    "וְזֶה הַצַּדִּיק הַדּוֹר הָעוֹסֵק בְּתִקּוּנֵי הַשָּדֶה הַנַּ\"ל הוּא בְּחִינַת מְקַבֵּל וְאָרִיס שֶׁיּוֹרֵד לְתוֹךְ שָֹדֶה שֶׁל חֲבֵרוֹ כִּי ה' יִתְבָּרַךְ כִּבְיָכוֹל נִקְרָא חֲבֵרוֹ שֶׁל הַצַּדִּיק הָאֱמֶת כְּמוֹ שֶׁכָּתוּב אִכְלוּ רֵעִים לְמַעַן אַחַי וְרֵעָי וְכוּ' כִּי הַצַּדִּיק הָאֱמֶת שֶׁעוֹסֵק בְּתִקּוּנֵי הַשָּדֶה שֶׁזֶּהוּ תִּקּוּן כָּל הָעוֹלָמוֹת הוּא נַעֲשֶֹה שֻׁתָּף לְהַקָּדוֹשׁ בָּרוּךְ הוּא בְּמַעֲשֵֹה בְּרֵאשִׁית וְעַל כֵּן נִקְרָא בְּחִינַת מְקַבֵּל שָֹדֶה מֵחֲבֵרוֹ, שָֹדֶה הַנַּ\"ל וְעוֹסֵק בְּכָל תִּקּוּנִים שֶׁל הַשָּדֶה הַנַּ\"ל בַּחֲרִישָׁה וּקְצִירָה זְרִיעָה וּנְטִיעָה וּלְנַכֵּשׁ הָעֲשָֹבִים כִּי כָּל אֵלּוּ הַבְּחִינוֹת נִמְצָאִים בִּבְחִינַת הַשָּדֶה שֶׁל הַנְּשָׁמוֹת הַנַּ\"ל, וְלִפְעָמִים מְקַבְּלוֹ בִּפְשִׁיטוּת שֶׁנּוֹתֵן דֶּרֶךְ כְּלָל כָּךְ וְכָךְ כּוּרִין לְשָׁנָה. וְלִפְעָמִים לְמֶחֱצָה לִשְׁלִישׁ וְלִרְבִיעַ, זֶה בְּחִינַת שִׁיר פָּשׁוּט כָּפוּל מְשֻׁלָּשׁ מְרֻבָּע בְּחִינַת עֲשָֹרָה מִינֵי נְגִינָה כִּי זֶה הַצַּדִּיק בַּעַל הַשָּדֶה הַנַּ\"ל עוֹשֶֹה נִגּוּנִים. וְזֶה כְּלַל וְעִקַּר תִּקּוּנֵי הַשָּדֶה בְּחִינַת שְׁלֵמוּת הַתְּפִלָּה כִּי הוּא צָרִיךְ לְתַקְּנָם וּלְהַעֲלוֹתָם וּלְבָרְרָם מִמָּקוֹם שֶׁהֵם לַהֲבִיאָם אֶל הַתַּכְלִית הַטּוֹב. וְזֶה בְּחִינַת נִגּוּנִים כַּמּוּבָא בְּדִבְרֵי רַבֵּנוּ זִכְרוֹנוֹ לִבְרָכָה (סִימָן רפב) עַל פָּסוּק וְעוֹד מְעַט וְאֵין רָשָׁע וְהִתְבּוֹנַנְתָּ עַל מְקוֹמוֹ וְאֵינֶנּוּ, שֶׁהַצַּדִּיק דָּן אֶת הַכֹּל לְכַף זְכוּת וּמוֹצֵא זְכוּת אֲפִלּוּ בְּרָשָׁע גָּמוּר וְעַל יְדֵי זֶה מַעֲלֵהוּ לְכַף זְכוּת בֶּאֱמֶת וּמְתַקְּנוֹ וּמַחֲזִירוֹ בִּתְשׁוּבָה וְעַל יְדֵי זֶה נַעֲשִֹין נִגּוּנִים בִּבְחִינַת אֲזַמְּרָה לֵאלֹקַי בְּעוֹדִי וְזֶה בְּחִינַת שְׁלִיחַ צִבּוּר שֶׁהוּא מְלַקֵּט וּמְבָרֵר הַטּוֹב מִכָּל הַמִּתְפַּלְּלִים וְכוּ' עַיֵּן שָׁם הֵיטֵב. נִמְצָא שֶׁהַתִּקּוּן שֶׁמְּתַקֵּן אֶת הַנְּשָׁמוֹת וּמְבָרְרָם וּמַעֲלֵם וּמְקַבֵּץ הַנְּקֻדּוֹת טוֹבוֹת שֶׁיֵּשׁ בָּהֶם זֶה בְּחִינַת נִגּוּנִים כַּנַּ\"ל וְכַמְבֹאָר שָׁם הֵיטֵב וְזֶה בְּחִינַת תִּקּוּנֵי הַשָּדֶה הַנַּ\"ל כִּי תִּקּוּן הַשָּדֶה הוּא תִּקּוּן הַנְּשָׁמוֹת לְקַבֵּץ הַטּוֹב שֶׁלָּהֶם וּלְהַעֲלוֹתָם אֶל הַקְּדֻשָּׁה שֶׁזֶּה בְּחִינַת נִגּוּנִים כַּנַּ\"ל. וְזֶה שֶׁכָּתַב רַבֵּנוּ זִכְרוֹנוֹ לִבְרָכָה שָׁם שֶׁתִּקּוּן הַשָּדֶה הִיא שְׁלֵמוּת הַתְּפִלָּה. כִּי אֵלּוּ הַנִּגּוּנִים הֵם בְּחִינַת הַשְּׁלִיחַ צִבּוּר שֶׁהוּא עוֹשֶֹה הַנִּגּוּנִים הַנַּ\"ל כַּנַּ\"ל וְהַשְּׁלִיחַ צִבּוּר הוּא שְׁלֵמוּת הַתְּפִלָּה כִּי עִקַּר הַתְּפִלָּה עַל יְדֵי הַשְּׁלִיחַ צִבּוּר וְזֶה בְּחִינַת הַמִּנְיָן שֶׁצָּרִיךְ לִהְיוֹת בַּעֲשָֹרָה וְאָז הַשְּׁלִיחַ צִבּוּר יוֹרֵד לִפְנֵי הַתֵּבָה וַאֲזַי הוּא שְׁלֵמוּת הַתְּפִלָּה. זֶה בְּחִינַת עֲשָֹרָה מִינֵי נְגִינָה שֶׁנַּעֲשִֹין עַל יְדֵי מִנְיָן שֶׁל עֲשָֹרָה הַמִּתְפַּלְּלִין וְאָז הֵם רְאוּיִים לִשְׁלִיחַ צִבּוּר שֶׁהוּא מְקַבֵּץ הַטּוֹב וְעוֹשֶֹה הַנִּגּוּנִים כַּנַּ\"ל. וְזֶה בְּחִינַת הַמְקַבֵּל לְמֶחֱצָה לִשְׁלִישׁ וְלִרְבִיעַ וְהַחוֹכֵר מְקַבֵּל בִּפְשִׁיטוּת בְּכָךְ וְכָךְ כּוּרִין זֶה בְּחִינַת שִׁיר פָּשׁוּט כָּפוּל מְשֻׁלָּשׁ מְרֻבָּע בְּחִינַת נִגּוּנִים הַנַּ\"ל שֶׁעוֹשֶֹה הַיּוֹרֵד לְתוֹךְ הַשָּדֶה לְתַקְּנָהּ שֶׁזֶּה עִקַּר תִּקּוּן הַשָּדֶה כַּנַּ\"ל כִּי הוּא נוֹתֵן פֵּרוֹת הַשָּדֶה לְבַעַל הַשָּדֶה יִתְבָּרַךְ שְׁמוֹ לְמֶחֱצָה לִשְׁלִישׁ וְכוּ' כְּדֶרֶךְ הַמְקַבֵּל דְּהַיְנוּ שֶׁמַּעֲלֶה הַטּוֹב שֶׁבָּהֶם לְמַעְלָה אֵלָיו יִתְבָּרַךְ כְּפִי מַה שֶּׁיָּכוֹל לְבָרֵר לְפִי בְּחִינַת הַשָּדֶה לִפְעָמִים מֶחֱצָה אוֹ שְׁלִישׁ וְכוּ' וּמִזֶּה נַעֲשִֹין נִגּוּנִים וְשִׁירוֹת. בִּבְחִינַת שִׁיר פָּשׁוּט כָּפוּל וְכוּ' וְזֶה הַכֹּל כְּמִנְהַג הַמְּדִינָה. כְּפִי מִנְהָג וְהַנְהָגָה שֶׁנּוֹהֲגִין בַּמְדִינָה כִּי כְּפִי הַנְהָגָתָם בִּקְדֻשָּׁה כֵּן הוּא מְבָרֵר וּמַעֲלֶה הַטּוֹב שֶׁבָּהֶם אִם רַב אוֹ מְעַט כִּי לְפִי הַנְהָגָתָם וּקְדֻשָּׁתָם כֵּן הוּא מַעֲלֶה הַטּוֹב שֶׁבָּהֶם:"
  ],
  "Likutei Halakhot%2C Choshen Mishpat%2C Laws of Hiring Labourers.": [
    "בְּיוֹמוֹ תִתֵּן שְֹכָרוֹ וְכוּ' וְאֵלָיו הוּא נֹשֵֹא אֶת נַפְשׁוֹ. לֹא תָלִין פְּעֻלַּת שָֹכִיר אִתְּךָ וְכוּ':",
    "עַל פִּי מַה שֶּׁמְּבֹאָר לְעֵיל בְּהִלְכוֹת אֻמָּנִין הֲלָכָה א שֶׁכָּל הַמְּלָאכוֹת וְהָאֻמָּנוּת הוּא בְּחִינַת תִּקּוּן וּבֵרוּר שֶׁצְּרִיכִים בְּנֵי אָדָם הַתַּחְתּוֹנִים דַּיְקָא לְהַשְׁלִים וּלְתַקֵּן מַעֲשֵֹה הַבּוֹרֵא וְכוּ' עַל יְדֵי בֵּרוּר הַטּוֹב מִן הָרַע, כַּמְבֹאָר שָׁם שֶׁזֶּה בְּחִינַת מִילָה כְּפִי מַה שֶּׁשָּׁמַעְתִּי מֵאֲדוֹנֵנוּ מוֹרֵנוּ וְרַבֵּנוּ נֵרוֹ יָאִיר, עַיֵּן שָׁם:",
    "וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה, גְּדוֹלָה מְלָאכָה שֶׁהִזְהִיר הַקָּדוֹשׁ בָּרוּךְ הוּא עָלָיו לַעֲשֹוֹת מְלָאכָה, כִּי הַמְּלָאכָה הִוא דָּבָר גָּדוֹל וְתִקּוּן גָּדוֹל מְאֹד, כִּי מְבָרֵר הַטּוֹב וּמַשְׁלִים פְּעֻלַּת הַבּוֹרֵא יִתְבָּרַךְ שְׁמוֹ שֶׁלֹּא הָיָה לָהּ שְׁלֵמוּת כִּי אִם עַתָּה עַל יָדוֹ. וְזֶה בְּחִינַת שֵׁשֶׁת יָמִים תַּעֲשֶֹה מְלַאכְתֶּךָ וּבַיּוֹם הַשְּׁבִיעִי שַׁבָּת וְכוּ', כִּי שֵׁשֶׁת יָמִים עָשָֹה ה' וְכוּ'. וְהִקְשׁוּ הַמְפָרְשִׁים, לָמָּה לוֹ לִכְתֹּב שֵׁשֶׁת יָמִים תַּעֲשֶֹה מְלָאכָה, הֲלֹא עִקַּר הַמִּצְוָה הוּא רַק לִשְׁבּוֹת בְּשַׁבָּת?! אַךְ בֶּאֱמֶת הַתּוֹרָה מַזְהֶרֶת שֶׁהָאָדָם יַעֲסֹק בִּמְלָאכָה בְּשֵׁשֶׁת יְמֵי הַמַּעֲשֶֹה, כִּי הוּא תִּקּוּן וּשְׁלֵמוּת פְּעֻלָּתוֹ יִתְבָּרַךְ. וְזֶה, כִּי שֵׁשֶׁת יָמִים עָשָֹה ה' וְכוּ'. וְעַל כֵּן גַּם אָנוּ מֻזְהָרִין לַעֲסֹק בִּמְלָאכָה וְאֻמָּנוּת בְּשֵׁשֶׁת יְמֵי הַמַּעֲשֶֹה כְּדֵי לְהַשְׁלִים וּלְמַלְּאוֹת מַעֲשֵֹה בְּרֵאשִׁית אֲשֶׁר עָשָֹה ה' בְּשֵׁשֶׁת יְמֵי בְּרֵאשִׁית שֶׁאֵין לָהֶם שְׁלֵמוּת גָּמוּר כִּי אִם עַל יְדֵי בְּחִינַת שֵׁשֶׁת יָמִים תַּעֲשֶֹה מְלָאכָה, דְּהַיְנוּ עַל יְדֵי מַלְאֲכוֹת וְאֻמָּנוּת הַתַּחְתּוֹנִים כַּנַּ\"ל. וְזֶה שֵׁשֶׁת יָמִים תַּעֲשֶֹה מְלַאכְתֶּךָ וּבַיּוֹם הַשְּׁבִיעִי שַׁבָּת, כִּי מִזֶּה נַעֲשֶֹה בְּחִינַת שַׁבָּת, כִּי שַׁבָּת הִוא שְׁבִיתָה שֶׁאֵין בֵּרוּר אָז, כִּי שַׁבָּת הִוא בְּחִינַת כֻּלּוֹ טוֹב וְהַשַּׁבָּת נַעֲשֶֹה עַל יְדֵי שֵׁשֶׁת הַיָּמִים דַּיְקָא, בִּבְחִינַת (ע\"א דַּף ג) מִי שֶׁטָּרַח בְּעֶרֶב שַׁבָּת יֹאכַל בְּשַׁבָּת, בִּבְחִינַת הַיּוֹם לַעֲשֹוֹתָם וּלְמָחָר לְקַבֵּל שְֹכָרָם שֶׁהוּא יוֹם שֶׁכֻּלּוֹ שַׁבָּת, כִּי עַל יְדֵי עֲשִֹיַּת מְלָאכָה שֶׁבְּשֵׁשֶׁת יָמִים עַל יְדֵי זֶה מְבָרְרִין וּמְקַבְּצִין הַטּוֹב מֵהָרַע וַאֲזַי נַעֲשֶֹה שַׁבָּת שֶׁהִוא בְּחִינַת כֻּלּוֹ טוֹב, כִּי כְּבָר נַעֲשָֹה בְּחִינַת שְׁבִיתָה בְּחִינַת כֻּלּוֹ טוֹב עַל יְדֵי שֶׁנִּתְבָּרֵר הַטּוֹב מִן הָרַע בְּשֵׁשֶׁת יָמִים. כִּי מִתְּחִלָּה הָיָה מְעֹרָב טוֹב וָרָע וְעַל יְדֵי הַבֵּרוּר שֶׁבְּשֵׁשֶׁת יְמֵי הַמַּעֲשֶֹה נַעֲשֶֹה בְּחִינַת כֻּלּוֹ טוֹב שֶׁזֶּה בְּחִינַת שַׁבָּת כַּנַּ\"ל. וְעַל כֵּן הַהוֹלֵךְ בַּמִּדְבָּר מוֹנֶה שִׁשָּׁה יָמִים וְעוֹשֶֹה שַׁבָּת בַּיּוֹם הַשְּׁבִיעִי, כִּי הַשַּׁבָּת הִוא תָּמִיד לְאַחַר שֵׁשֶׁת יְמֵי הַמַּעֲשֶֹה, כִּי עַל יְדֵי הַבֵּרוּר שֶׁבְּשֵׁשֶׁת יְמֵי הַמַּעֲשֶֹה נַעֲשֶֹה בְּחִינַת שַׁבָּת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Borrowing.": [
    "הַשּׁוֹאֵל חַיָּב אֲפִלּוּ בְּאוֹנְסִין, אֲבָל הַשּׁוֹאֵל אֶת הַבְּהֵמָה וְגַם הַבְּעָלִים עִמּוֹ בִּמְלַאכְתּוֹ בִּשְׁעַת שְׁאֵלָה בֵּין בְּאוֹתָהּ מְלָאכָה בֵּין בִּמְלָאכָה אַחֶרֶת פָּטוּר. וְכֵן בְּכָל הָאַרְבָּעָה שׁוֹמְרִים וְכוּ':",
    "עִנְיַן שְׁאֵלָה בִּבְעָלִים לִכְאוֹרָה הוּא דְּבַר פְּלִיאָה מְאֹד. כִּי לָמָּה יִפְטֹר הַשּׁוֹאֵל בִּשְׁבִיל שֶׁשָּׁאַל אֶת הַבְּעָלִים לִמְלַאכְתּוֹ גַּם כֵּן וְלָמָּה יֻפְסַד הַבַּעַל הַבַּיִת בִּשְׁבִיל שֶׁעָשָֹה טוֹבָה יְתֵרָה לַשּׁוֹאֵל שֶׁהִשְׁאִיל אֶת עַצְמוֹ גַּם כֵּן לִמְלַאכְתּוֹ שֶׁל שׁוֹאֵל:",
    "אַךְ בֶּאֱמֶת עִקַּר הַשְּׁמִירָה אֵינָהּ אֶלָּא עַל יְדֵי הַשְׁגָּחַת ה' יִתְבָּרַךְ כִּי אִי אֶפְשָׁר לְבֶן אָדָם לִשְׁמֹר כְּלָל מִכָּל הֶזֵּקוֹת וּבִפְרָט מֵאוֹנְסִין כִּי אִם ה' יִתְבָּרַךְ לְבַד הוּא עִקַּר הַשּׁוֹמֵר שֶׁלָּנוּ כִּבְיָכוֹל, כְּמוֹ שֶׁכָּתוּב, הִנֵּה לֹא יָנוּם וְלֹא יִישָׁן שׁוֹמֵר יִשְֹרָאֵל ה' שֹׁמְרֶךָ וְכוּ'. וְאִם ה' לֹא יִשְׁמָר עִיר שָׁוְא שָׁקַד שׁוֹמֵר. כִּי עִקַּר הַשְּׁמִירָה הִיא רַק עַל יְדֵי הַשְׁגָּחָתוֹ יִתְבָּרַךְ וְעִקַּר הַשְּׁמִירָה שֶׁל הַשּׁוֹמֵר הוּא שֶׁצָּרִיךְ לְהִשְׁתַּדֵּל לְהַמְשִׁיךְ הַשְׁגָּחָתוֹ יִתְבָּרַךְ עַל הַדָּבָר הַנִּתָּן לוֹ לִשְׁמֹר וְזֶה עִקַּר שְׁמִירָתוֹ:",
    "וְאִיתָא בְּדִבְרֵי רַבֵּנוּ זִכְרוֹנוֹ לִבְרָכָה בַּמַּאֲמָר הַמַּתְחִיל אַשְׁרֵי הָעָם יוֹדְעֵי תְרוּעָה וְכוּ' לְהַמְשִׁיךְ הַשְׁגָּחָה בַּסֵּפֶר לִקּוּטֵי מוֹהֲרַ\"ן הָרִאשׁוֹן סִימָן יג. וּכְלַל דְּבָרָיו הַקְּדוֹשִׁים בְּקִצּוּר, כִּי מִי שֶׁרוֹצֶה לְהַמְשִׁיךְ הַשְׁגָּחָה שְׁלֵמָה אִי אֶפְשָׁר כִּי אִם עַל יְדֵי שְׁבִירַת תַּאֲוַת מָמוֹן וּשְׁבִירָתָהּ עַל יְדֵי צְדָקָה וְכוּ' וְעַל יְדֵי שְׁבִירַת תַּאֲוֹת מָמוֹן. וְזוֹכֶה לַעֲשֹוֹת מַשָּא וּמַתָּן בֶּאֱמוּנָה עַל יְדֵי זֶה נִתְגַּלֶּה חֶסֶד עַל יְדֵי שֶׁמְּשַׁבֵּר עֲבוֹדָה זָרָה שֶׁל תַּאֲוֹת מָמוֹן וְעַל יְדֵי הַחֶסֶד זוֹכֶה לְדַעַת וְעַל יְדֵי הַדַּעַת הוּא יָכוֹל לִקַּח הַנְּפָשׁוֹת וּלְהַעֲלוֹתָם בִּבְחִינַת מַיִן נוּקְבִין וְעַל יְדֵי זֶה וְכוּ' בְּחִינַת עִיר גִּבּוֹרִים עָלָה חָכָם וַיֹּרֶד עֹז מִבְטֶחָה, הַיְנוּ שֶׁמַּמְשִׁיךְ תּוֹרָה עַל יְדֵי זֶה. וְנֶפֶשׁ זֶה בְּחִינַת רָצוֹן וְכוּ' וְזֶה בְּחִינַת וְהַחַיּוֹת רָצוֹא וָשׁוֹב וְכוּ' עַל יְדֵי הַמְשָׁכַת הַתּוֹרָה נִמְשָׁךְ הַשְׁגָּחָה, כִּי הַתּוֹרָה הִיא טְעָמִים נְקֻדּוֹת תָּגִים אוֹתִיּוֹת שֶׁהֵם תְּלַת גְּוָנִין דְּעֵינָא וּבַת עַיִן וְכוּ'. נִמְצָא כְּשֶׁחָכָם מֵבִיא תּוֹרָה הוּא מֵבִיא הַשְׁגָּחַת ה' יִתְבָּרַךְ עָלֵינוּ וְכָל אֶחָד כְּפִי קֵרוּבוֹ אֶל הַתּוֹרָה כֵּן הַשְׁגָּחַת ה' יִתְבָּרַךְ עָלָיו, כִּי עִקַּר כֹּחַ הָרְאוּת מֵחֲמַת שֶׁמַּכֶּה בַּדָּבָר הַנִּרְאֶה וְכוּ' אֲבָל כְּשֶׁהַדָּבָר רָחוֹק אָז מִתְפַּזֵּר הָרְאוּת וְכוּ' וְעַל יְדֵי שֶׁאֲנַחְנוּ בְּנֵי יִשְֹרָאֵל קְרוֹבִים אֶל הַתּוֹרָה נִמְצָא שֶׁאֲנַחְנוּ קְרוֹבִים אֶל כֹּחַ הָרְאוּת עַל כֵּן הַשְׁגָּחָתוֹ עָלֵינוּ בִּשְׁלֵמוּת. אֲבָל הָעַכּוּ\"ם שֶׁהֵם רְחוֹקִים מֵהַתּוֹרָה הֵם רְחוֹקִים מֵהַשְׁגָּחָתוֹ, וְהַשְׁגָּחָתוֹ עַל הָעַכּוּ\"ם בַּחֲצִי הָרְאוּת וְעָלֵינוּ הַשְׁגָּחָתוֹ בִּשְׁלֵמוּת וְזֶהוּ תִּקּוּנָא דְּמֶרְכַּבְתָּא עִלָּאָה וּמֶרְכַּבְתָּא תַּתָּאָה וְכוּ' וְכוּ', עַיֵּן שָׁם כָּל זֶה בָּאֵר הֵיטֵב:"
  ],
  "Likutei Halakhot%2C Choshen Mishpat%2C Laws of Theft.": [
    "הַגַּנָּב מְשַׁלֵּם תַּשְׁלוּמֵי כֶּפֶל:",
    "עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמָר 'אַשְׁרֵי הָעָם-שֶׁל הַשְׁגָּחָה' סִימָן יג שֶׁעַל יְדֵי שְׁבִירַת תַּאֲוַת מָמוֹן מַמְשִׁיכִין הַשְׁגָּחָה שְׁלֵמָה וּשְׁבִירָתָהּ עַל יְדֵי הַצְּדָקָה. וְעַל יְדֵי זֶה זוֹכִין לִבְחִינַת הַמְשָׁכַת וְקַבָּלַת הַתּוֹרָה שֶׁעַל יְדֵי זֶה אָנוּ סְמוּכִין לְעֵינָיו יִתְבָּרַךְ וְעַל יְדֵי זֶה הַהַשְׁגָּחָה שְׁלֵמָה, דְּהַיְנוּ שֶׁהוֹלֵךְ הָרְאוּת בְּהַכָּאָה וְחוֹזֵר לְעֵינָיו יִתְבָּרַךְ בִּבְחִינַת שׁוּב נָא הַבֵּט מִשָּׁמַיִם וּרְאֵה שֶׁזֶּה בְּחִינַת הַשְׁגָּחָה שְׁלֵמָה, עַיֵּן שָׁם הֵיטֵב:"
  ],
  "Likutei Halakhot%2C Choshen Mishpat%2C Laws of Stealing.": [
    "שִׁעוּר גְּזֵלָה לְעִנְיַן הֲשָׁבָה הוּא שָׁוֶה פְּרוּטָה. וְכֵן שִׁעוּר מָמוֹן לְעִנְיַן צְדָקָה וּלְכָל דָּבָר הוּא גַּם כֵּן פְּרוּטָה:",
    "כִּי הַמָּמוֹן הוּא שֹׁרֶשׁ הַנֶּפֶשׁ, כַּמְבֹאָר הֵיטֵב בְּדִבְרֵי רַבֵּנוּ נֵרוֹ יָאִיר בַּמַּאֲמָר גְּזֵלָה (סִימָן סט) וְהִיא בְּחִינַת מַלְכוּת, בְּחִינַת אֱמוּנָה שֶׁמִּשָּׁם יוֹצְאִין כָּל הַנְּפָשׁוֹת וּבִשְׁבִיל זֶה צָרִיךְ לְהַמְשִׁיךְ בְּחִינַת אֱמוּנָה אֶל הָעֲשִׁירוּת, כְּמוֹ שֶׁאָמְרוּ (שַׁבָּת לא), נָשָֹאתָ וְנָתַתָּ בֶּאֱמוּנָה. כִּי עִקַּר הָעֲשִׁירוּת, שֶׁהוּא שֹׁרֶשׁ הַנֶּפֶשׁ, הוּא בִּבְחִינַת מַלְכוּת אֱמוּנָה כַּנַּ\"ל וְּכְשֶׁמָּמוֹנוֹ כָּשֵׁר בִּבְחִינַת אֱמוּנָה כַּנַּ\"ל אֲזַי הוּא עֲשִׁירוּת שֶׁבִּקְדֻשָּׁה כַּנַּ\"ל. וְאִיתָא בְּדִבְרֵי רַבֵּנוּ נֵרוֹ יָאִיר בַּמַּאֲמָר אֱמוּנָה הַמַּתְחִיל וְאֵלֶּה הַמִּשְׁפָּטִים (סִימָן זַיִן) שֶׁאֱמוּנָה שֶׁהִוא בְּחִינַת תְּפִלָּה וְנִסִּים הִיא נִקְרֵאת בְּחִינַת פְּרוּטָה, כְּמוֹ שֶׁמְּבֹאָר שָׁם, שֶׁזֶּה בְּחִינַת אֵין בֶּן דָּוִד בָּא עַד שֶׁתִּכְלֶה פְּרוּטָה מִן הַכִּיס, עַיֵּן שָׁם. וְזֶה בְּחִינַת מַלְאָךְ הַמְמֻנֶּה עַל הַגְּשָׁמִים דְּדַמְיָא לְעֶגְלָא וּפְרִיטָא שִׁפְוָתֵהּ בְּחִינַת תְּפִלָּה אֱמוּנָה בְּחִינַת ה' שְֹפָתַי תִּפְתָּח, עַיֵּן שָׁם:",
    "וְעַל כֵּן הַמָּמוֹן שֶׁהוּא שֹׁרֶשׁ הַנֶּפֶשׁ שֶׁהוּא בְּחִינַת אֱמוּנָה, וְהוּא בְּחִינַת גְּשָׁמִים כִּי כָּל הָעֲשִׁירוּת וְהַהַשְׁפָּעוֹת עַל יְדֵי גְּשָׁמִים, כַּמּוּבָא בְּדִבְרֵי רַבֵּנוּ נֵרוֹ יָאִיר (סִימָן ס) וְהוּא בְּחִינַת תְּפִלָּה, כִּי אִי אֶפְשָׁר לְקַבֵּל שֶׁפַע וַעֲשִׁירוּת כִּי אִם עַל יְדֵי תְּפִלָּה שֶׁעַל יָדָהּ נִמְשָׁכִין כָּל הַהַשְׁפָּעוֹת כַּיָּדוּעַ, וְעַל כֵּן שִׁעוּר מָמוֹן לְכָל דָּבָר הוּא פְּרוּטָה שֶׁאֲזַי נִקְרָא מָמוֹן, כִּי יֵשׁ לוֹ שֹׁרֶשׁ בִּבְחִינַת אֱמוּנָה שֶׁהוּא בְּחִינַת תְּפִלָּה בְּחִינַת פְּרוּטָה כַּנַּ\"ל. וְעַל כֵּן הַגּוֹזֵל אֶת חֲבֵרוֹ שְׁוֵה פְּרוּטָה כְּאִלּוּ נוֹטֵל נַפְשׁוֹ, כִּי כְּשֶׁהוּא בִּבְחִינַת פְּרוּטָה שֶׁהִיא אֱמוּנָה כַּנַּ\"ל אֲזַי הוּא בִּבְחִינַת שֹׁרֶשׁ הַנֶּפֶשׁ וְעַל כֵּן אָז הוּא נֶחְשָׁב כְּאִלּוּ נוֹטֵל אֶת נַפְשׁוֹ, כִּי כָּל הַנְּפָשׁוֹת יוֹצְאִין מֵאֱמוּנָה שֶׁהִוא בְּחִינַת פְּרוּטָה כַּנַּ\"ל. וְעִקַּר שְׁלֵמוּת הַמָּמוֹן הוּא עַל יְדֵי צְדָקָה כַּמּוּבָא שָׁם בְּדִבְרֵי רַבֵּנוּ כַּמָּה פְּעָמִים, עַל כֵּן שִׁעוּר צְדָקָה גַּם כֵּן בִּפְרוּטָה, כִּי אֲזַי נִשְׁלָם הַמָּמוֹן בִּבְחִינַת אֱמוּנָה וַאֲזַי הוּא מָמוֹן שֶׁבִּקְדֻשָּׁה כַּנַּ\"ל:",
    "וַאֲפִלּוּ מִגּוֹי אָסוּר לִגְזֹל אֲבָל טָעוּת גּוֹי מֻתָּר, כִּי אֵין לָהֶם אֲחִיזָה אֶלָּא בִּבְחִינַת יָדַיִם, בִּבְחִינַת (בְּרֵאשִׁית כז) וְהַיָּדַיִם יְדֵי עֵשָֹו הַיְנוּ מִנְּפִילוֹת הַיָּדַיִם שֶׁשָּׁם כָּל הַהַשְׁפָּעוֹת בִּבְחִינַת (תְּהִלִּים קמה) פּוֹתֵחַ אֶת יָדֶיךָ וְכוּ'. כִּי הַיָּדַיִם הֵם בְּחִינַת אֱמוּנָה שֶׁשָּׁם הָעֲשִׁירוּת, כְּמוֹ שֶׁכָּתוּב וַיְהִי יָדָיו אֱמוּנָה. וּמִנְּפִילַת הַיָּדַיִם בִּבְחִינַת (שָׁם פח) וְהֵמָּה מִיָּדְךָ נִגְזָרוּ, מִשָּׁם הֵם נֶאֱחָזִים. וְכַמּוּבָא שֶׁאֲחִיזַת הַסִּטְרָא אָחֳרָא בְּסוֹפֵי הָאֶצְבָּעוֹת. וְזֶה בְּחִינַת וְהַיָּדַיִם יְדֵי עֵשָֹו וְאֵין כֹּחוֹ אֶלָּא בַּיָּד. וְעַל כֵּן אָסוּר לִגְזֹל מִיָּדוֹ כִּי אָסוּר לִטֹּל מֵהֶם שֶׁלֹּא כַּדִּין כַּיָּדוּעַ וְשָׁם בַּיָּדַיִם הוּא אֲחִיזָתָם כַּנַּ\"ל. אֲבָל טָעוּת גּוֹי מֻתָּר, כִּי הֵם רְחוֹקִים מִן הַחָכְמָה וְאֵין לָהֶם שׁוּם אֲחִיזָה בְּהַחָכְמָה וְכָל עֲשִׁירוּתָם שֶׁהִוא בְּחִינַת מַלְכוּת, הִוא בְּלֹא חָכְמָה, כַּמּוּבָן כָּל זֶה מִדִּבְרֵי רַבֵּנוּ בַּמַּאֲמָר קַרְטָלִיתָא (סִימָן יח) וְזֶה בְּחִינַת מַלְכוּתָא בְּלָא תָּגָא שֶׁאֵין לָהֶם כֶּתֶר הַמַּלְכוּת, כִּי הַכֶּתֶר הוּא בְּחִינַת מֹחִין, אֲבָל יִשְֹרָאֵל כָּל מָמוֹן שֶׁלָּהֶם שֶׁהֵם בִּבְחִינַת מַלְכוּת דִּקְדֻשָּׁה, בְּחִינַת אֱמוּנָה עִקַּר אֲחִיזָתוֹ בִּבְחִינַת חָכְמָה כַּיָּדוּעַ שֶׁמַּלְכוּת דִּקְדֻשָּׁה מְקַבֶּלֶת חִיּוּת מֵחָכְמָה וְכַמּוּבָא בְּדִבְרֵי רַבֵּנוּ נֵרוֹ יָאִיר בְּכַמָּה מְקוֹמוֹת שֶׁצָּרִיךְ לְהַמְשִׁיךְ חָכְמָה שֶׁהִוא הַחִיּוּת אֶל הָעֲשִׁירוּת וְאָז הִוא עֲשִׁירוּת שֶׁבִּקְדֻשָּׁה. אֲבָל עֲשִׁירוּת שֶׁבְּסִטְרָא אָחֳרָא, שֶׁהִוא מָמוֹן שֶׁל הָעַכּוּ\"ם, הִוא בִּבְחִינַת שְֹחוֹק הַכְּסִיל, בְּחִינַת כְּסִילוּת אֵל אַחֵר. וְזֶה בְּחִינַת מַה שֶּׁכָּתַב רַבֵּנוּ נֵרוֹ יָאִיר (סִימָן כה) שֶׁעִקַּר הַחֵן הוּא רַק בְּמָמוֹן שֶׁל יִשְֹרָאֵל שֶׁשָּׁם מְלֻבָּשִׁין הַגְּוָנִין עִלָּאִין, הַיְנוּ בְּחִינַת חִיּוּת חָכְמָה וּמֹחִין, אֲבָל מָמוֹנָם הוּא עַפְרָא בְּעָלְמָא, בְּחִינַת עַפְרוֹת זָהָב וְאֵין בּוֹ שׁוּם חִיּוּת וּמֹחִין וְעַל כֵּן אֵין בּוֹ חֵן. וְעַל כֵּן טָעוּת גּוֹי מֻתָּר, כִּי תֵּכֶף שֶׁיּוֹצֵא הַדָּבָר מִיָּדוֹ בְּהֶתֵּר אַף עַל פִּי שֶׁאֵינוֹ יוֹצֵא מִדַּעְתּוֹ כִּי אִלּוּ הָיָה יוֹדֵעַ שֶׁטָּעָה לֹא הָיָה נוֹתֵן לוֹ אַף עַל פִּי כֵן הוּא מֻתָּר כִּי אֵין לְמָמוֹנָן שׁוּם אֲחִיזָה בְּהַדַּעַת כַּנַּ\"ל, כִּי אֵין לָהֶם דַּעַת כַּנַּ\"ל וְאֵין אָסוּר רַק לְהוֹצִיא מִיָּדָם בְּחָזְקָה כִּי שָׁם אֲחִיזָתָם כַּנַּ\"ל, אֲבָל דַּעַת אֵין לָהֶם כַּנַּ\"ל. וְעַל כֵּן יֵשׁ דֵּעוֹת שֶׁמַּתִּירִין אֲפִלּוּ לְהַפְקִיעַ הַלְוָאָתוֹ, כִּי תֵּכֶף שֶׁאֵין הַמָּמוֹן בְּיָדוֹ כְּבָר יָצָא מִמֶּנּוּ וְאֵין לוֹ עָלָיו רְשׁוּת, כִּי שׁוּב אֵין הַמָּמוֹן נֶאֱחָז בּוֹ, כִּי אֵין נֶאֱחָז אֶצְלוֹ רַק בְּיָדָיו כַּנַּ\"ל, אֲבָל יִשְֹרָאֵל אַף עַל פִּי שֶׁאֵין הַמָּמוֹן בְּיָדוֹ, אַף עַל פִּי כֵן עֲדַיִן נֶאֱחָז בְּדַעְתּוֹ, כִּי עִקַּר אֲחִיזַת הָעֲשִׁירוּת הוּא בְּדַעַת שֶׁשָּׁם חִיּוּתוֹ כַּנַּ\"ל וְעַל כֵּן אָסוּר לִגְזֹל אֶת יִשְֹרָאֵל אֲפִלּוּ הַמָּמוֹן שֶׁבָּא לְיָדוֹ בְּהֶתֵּר כְּגוֹן הַלְוָאָה וְכַדּוֹמֶה, כִּי עֲדַיִן הוּא בִּרְשׁוּתֵהּ דְּמָרֵהּ, כִּי נֶאֱחָז בְּדַעְתּוֹ כַּנַּ\"ל וְעַל כֵּן אָסוּר טָעוּת יִשְֹרָאֵל מֵאַחַר שֶׁלֹּא יָצָא מִדַּעְתּוֹ כַּנַּ\"ל:",
    "וְזֶה בֶּן נֹחַ נֶהֱרָג עַל פָּחוֹת מִשָּׁוֶה פְּרוּטָה. כִּי הָעַכּוּ\"ם אֵין לָהֶם שִׁעוּר פְּרוּטָה, כִּי אֵין לָהֶם אֲחִיזָה בְּמַלְכוּת יִשְֹרָאֵל שֶׁהִוא בְּחִינַת אֱמוּנָה בְּחִינַת פְּרוּטָה כַּנַּ\"ל. וְכָל מָמוֹנָם רָחוֹק מִבְּחִינַת מַלְכוּת דִּקְדֻשָּׁה שֶׁהִוא בְּחִינַת פְּרוּטָה כַּנַּ\"ל וְעַל כֵּן אֵין לָהֶם שִׁעוּר פְּרוּטָה כַּנַּ\"ל. וְעַל כֵּן אֵין לָהֶם שִׁעוּר כְּלָל, כִּי לְכָל דָּבָר שֶׁבִּקְדֻשָּׁה יֵשׁ שִׁעוּר וּמִדָּה, כִּי הַקְּדֻשָּׁה צָרִיךְ מָקוֹם וַהֲכָנָה שֶׁתִּשְׁרֶה בּוֹ הַקְּדֻשָּׁה, כַּיָּדוּעַ וְכַמּוּבָא לְעֵיל מִזֶּה. אֲבָל הֵם וּמָמוֹנֵיהֶם הוּא בִּבְחִינַת עֲבוֹדָה זָרָה שֶׁכַּתּוּתֵּי מִכְתַּת שִׁעוּרֵהּ כִּי אֵין לָהֶם עַל מַה שֶּׁיִּסְמְכוּ (כִּי הֵם בִּבְחִינַת שְׁבִירָה וּנְפִילָה בְּלִי כֵּלִים וּמִדּוֹת בְּחִינַת תֹּהוּ וָבֹהוּ, אֲבָל יִשְֹרָאֵל הֵם בִּבְחִינַת תִּקּוּן שֶׁהוּא עַל יְדֵי הַכֵּלִים, שֶׁהֵם בִּבְחִינַת מִדּוֹת וְשִׁעוּרִים) כִּי עֲשִׁירוּתָם הִוא בְּלִי חִיּוּת כַּנַּ\"ל, וְעַל כֵּן אֵין לָהֶם שִׁעוּר לֹא בִּתְחִלָּה וְלֹא בַּסּוֹף, דְּהַיְנוּ שֶׁאֶצְלָם נֶחְשָׁב לְמָמוֹן אֲפִלּוּ פָּחוֹת מִשָּׁוֶה פְּרוּטָה וְהֵם נֶהֱרָגִין עַל פָּחוֹת מִשָּׁוֶה פְּרוּטָה וְגַם תַּאֲוָתָם לְמָמוֹן הִוא בְּלִי שִׁעוּר וְאֵינָם יְכוֹלִים לְמַלְּאוֹת תַּאֲוָתָם לְעוֹלָם, כִּי הֵם בִּבְחִינַת בְּלִי שִׁעוּר, בְּחִינַת תֹּהוּ וָבֹהוּ כַּנַּ\"ל. אֲבָל יִשְֹרָאֵל הֵם בִּבְחִינַת הַקְּדֻשָּׁה, בִּבְחִינַת הַתִּקּוּן שֶׁשָּׁם יֵשׁ שִׁעוּר וּמִדָּה לְכָל דָּבָר כַּנַּ\"ל וְעַל כֵּן אָנוּ מְצֻוִּים לִבְלִי לְהִתְאַוּוֹת מוֹתָרוֹת רַק לְהִסְתַּפֵּק בְּמַה שֶּׁיֵּשׁ לוֹ, כִּי צָרִיךְ לָתֵת שִׁעוּר וּמִדָּה לְכָל דָּבָר שֶׁהוּא בִּבְחִינַת הַתִּקּוּן כַּנַּ\"ל:"
  ],
  "Likutei Halakhot%2C Choshen Mishpat%2C Laws of Damages.": [
    "כָּל מַה שֶּׁאָדָם מַזִּיק חַיָּב לְשַׁלֵּם בֵּין בְּשׁוֹגֵג בֵּין בְּמֵזִיד וְכוּ':",
    "עַל פִּי מַה שֶּׁכָּתַב רַבֵּנוּ נֵרוֹ יָאִיר (סִימָן סח) שֶׁכַּעַס מַזִּיק לָעֲשִׁירוּת, כִּי כְּשֶׁיּוֹרֵד עֲשִׁירוּת לְאָדָם אֲזַי הַיֵּצֶר מִתְגַּבֵּר לַעֲשֹוֹת כַּעַס מִזֹּאת הַהַשְׁפָּעָה שֶׁל הָעֲשִׁירוּת, עַיֵּן שָׁם:",
    "נִמְצָא שֶׁפְּגַם הַכַּעַס הוּא פְּגַם הָעֲשִׁירוּת כַּנַּ\"ל. וְעַל כֵּן כָּל מַה שֶּׁאָדָם מַזִּיק צָרִיךְ לְשַׁלֵּם, כִּי כָּל הַהֶזֵּקוֹת הֵם בְּחִינַת כַּעַס, כִּי עַל יְדֵי כַּעַס בָּאִין כָּל הַהֶזֵּקוֹת שֶׁהָאָדָם מַזִּיק וְשׁוֹבֵר בַּחֲמָתוֹ. וְעַל כֵּן צָרִיךְ לְשַׁלֵּם כִּי עַל יְדֵי הַכַּעַס פָּגַם בָּעֲשִׁירוּת וְהֶחֱלִיף הַשֶּׁפַע שֶׁל עֲשִׁירוּת לְכַעַס וְחֵמָה וְהִזִּיק מַה שֶּׁהִזִּיק עַל כֵּן צָרִיךְ לְשַׁלֵּם הַהֶזֵּק בְּמָמוֹנוֹ וְזֶהוּ עָנְשׁוֹ, כִּי בָּזֶה פָּגַם שֶׁהֶחֱלִיף עֲשִׁירוּת לְכַעַס עַל כֵּן נֶעֱנַשׁ שֶׁמֻּכְרָח לְשַׁלֵּם וּלְחַסֵּר מָמוֹנוֹ בִּשְׁבִיל הַכַּעַס וְהַהֶזֵּק, כִּי עַל יְדֵי הַכַּעַס הוּא מְחַסֵּר הָעֲשִׁירוּת כַּנַּ\"ל. וְעַל כֵּן אֲפִלּוּ שׁוֹגֵג צָרִיךְ לְשַׁלֵּם מֵאַחַר שֶׁנַּעֲשָֹה הֶזֵּק וּפְגָם בְּכַעַס עַל כֵּן צָרִיךְ לְשַׁלֵּם שֶׁזֶּה עֹנֶשׁ וְתִקּוּן הַכַּעַס כַּנַּ\"ל, כִּי בְּוַדַּאי אִי אֶפְשָׁר שֶׁיִּהְיֶה נַעֲשֶֹה הֶזֵּק כִּי אִם עַל יְדֵי כַּעַס שֶׁעַל יְדֵי זֶה בָּאִין כָּל הַהֶזֵּקוֹת כַּנַּ\"ל. וְאַף עַל פִּי שֶׁהוּא שׁוֹגֵג, אַדְּרַבָּא, עַל זֶה בְּעַצְמוֹ צָרִיךְ תִּקּוּן וְכַפָּרָה, וְהַתִּקּוּן עַל יְדֵי תַּשְׁלוּמֵי מָמוֹן שֶׁהוּא בְּחִינַת תִּקּוּן הַכַּעַס כַּנַּ\"ל. כִּי פְּגַם הַשּׁוֹגֵג הוּא בְּחִינַת פְּגַם הַכַּעַס, כִּי הָאָדָם יֵשׁ לוֹ דַּעַת וְאֵין רָאוּי לוֹ שֶׁיַּעֲשֶֹה דָּבָר בְּטָעוּת וְשׁוֹגֵג בְּלִי דֵּעָה מְיֻשֶּׁבֶת וּכְשֶׁבָּא הָאָדָם לִידֵי שׁוֹגֵג וְטָעוּת בְּוַדַּאי נִכְשָׁל בְּכַעַס שֶׁעַל יְדֵי זֶה בָּא לִידֵי טָעוּת וְשׁוֹגֵג, כִּי כֵּיוָן שֶׁבָּא לִכְלַל כַּעַס בָּא לִכְלַל טָעוּת כְּמַאֲמַר רַבּוֹתֵינוּ זִכְרוֹנָם לִבְרָכָה (פְּסָחִים סו). נִמְצָא שֶׁכָּל הַשְּׁגָגוֹת בָּאִין עַל יְדֵי כַּעַס כַּנַּ\"ל, כִּי עַל יְדֵי כַּעַס נִסְתַּלְּקִין הַמֹּחִין וּבָא לִידֵי טָעוּת כַּמּוּבָא וְכַנַּ\"ל. וְעַל כֵּן גַּם שׁוֹגֵג צָרִיךְ כַּפָּרָה, כִּי צָרִיךְ כַּפָּרָה עַל פְּגַם הַכַּעַס שֶׁעַל יְדֵי זֶה בָּא לִידֵי שׁוֹגֵג. וְעַל כֵּן כַּפָּרַת הַשּׁוֹגֵג תָּלוּי בְּמָמוֹן, דְּהַיְנוּ קָרְבָּן שֶׁהוּא נִקְנֶה בְּמָמוֹן, כִּי צָרִיךְ לְחַסֵּר מָמוֹנוֹ וְלִקְנוֹת קָרְבָּן לְתַקֵּן פְּגַם הַשּׁוֹגֵג שֶׁהוּא פְּגַם הַכַּעַס כַּנַּ\"ל שֶׁהוּא פְּגַם הָעֲשִׁירוּת כַּנַּ\"ל. וְעַל כֵּן תִּקּוּנוֹ בְּמָמוֹן כַּנַּ\"ל:",
    "כִּי קָרְבָּן הוּא בְּחִינַת תִּקּוּן הַכַּעַס, כְּמוֹ שֶׁכָּתַב רַבֵּנוּ נֵרוֹ יָאִיר (סִימָן נז) שֶׁתַּעֲנִית הִוא תִּקּוּן הַכַּעַס, עַיֵּן שָׁם. וְתַעֲנִית הִוא בְּחִינַת קָרְבָּן, כַּמּוּבָא, כִּי עַל יְדֵי הַכַּעַס נִסְתַּלֵּק צֶלֶם אֱלֹקִים וְנִדְמֶה לִבְהֵמָה וְעַל כֵּן צָרִיךְ לְתַעֲנִית וְקָרְבָּן שֶׁהוּא הַכְנָעַת כֹּחַ הַבַּהֲמִיּוּת וְלַעֲלוֹת מִבְּחִינַת בְּהֵמָה לִבְחִינַת אָדָם שֶׁזֶּה בְּחִינַת קָרְבָּן כַּמּוּבָא. וְעַל כֵּן הַשּׁוֹגֵג שֶׁהוּא בְּחִינַת פְּגַם הַכַּעַס שֶׁמֵּבִיא לִידֵי טָעוּת כַּנַּ\"ל עַל כֵּן מֵבִיא בְּמָמוֹנוֹ קָרְבָּן שֶׁהוּא תִּקּוּן הַכַּעַס וְתִקּוּן הַמָּמוֹן כַּנַּ\"ל:",
    "וְעַל כֵּן לְעִנְיַן תַּשְׁלוּמֵי נְזִיקִין שֶׁכָּל עִקַּר הַתִּקּוּן שֶׁל הַתַּשְׁלוּמִין הוּא בְּחִינַת תִּקּוּן הַכַּעַס כַּנַּ\"ל עַל כֵּן אֵין בּוֹ חִלּוּק בֵּין שׁוֹגֵג וּמֵזִיד, כִּי גַּם שׁוֹגֵג צָרִיךְ תִּקּוּן הַתַּשְׁלוּמִין שֶׁהוּא תִּקּוּן הַכַּעַס כַּנַּ\"ל כִּי פְּגַם הַשּׁוֹגֵג הוּא פְּגַם הַכַּעַס כַּנַּ\"ל, בִּפְרָט שׁוֹגֵג כָּזֶה שֶׁבָּא עַל יְדֵי הַשּׁוֹגֵג לִידֵי הֶזֵּק שֶׁזֶּה בְּוַדַּאי פְּגַם הַכַּעַס, כִּי כָּל הַהֶזֵּקוֹת בָּאִין עַל יְדֵי כַּעַס כַּנַּ\"ל. וּכְמוֹ שֶׁכָּתַב רַבֵּנוּ זִכְרוֹנוֹ לִבְרָכָה בְּא\"בּ (אוֹת ד דַּעַת סִימָן כה) כְּשֶׁאָדָם עוֹשֶֹה הֶזֵּק יָדוּעַ לֶהֱוֵי לֵהּ שֶׁפָּגַם בַּדַּעַת, עַיֵּן שָׁם. כִּי הַהֶזֵּק הוּא בְּחִינַת כַּעַס שֶׁהוּא פְּגַם הַדַּעַת כַּנַּ\"ל. וְעַל כֵּן צָרִיךְ תַּשְׁלוּמִין שֶׁהוּא בְּחִינַת עֹנֶשׁ וְתִקּוּן עַל פְּגַם הַכַּעַס שֶׁהוּא פְּגַם הָעֲשִׁירוּת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Causing a Loss and Reporting to Government.": [
    "הַמָּסוֹר הֶחְמִירוּ בּוֹ רַבּוֹתֵינוּ זִכְרוֹנָם לִבְרָכָה מְאֹד מְאֹד וּמוֹרִידִין אוֹתוֹ וְלֹא מַעֲלִין וְגָרוּעַ מֵעוֹבֵד עֲבוֹדָה זָרָה:",
    "עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמָר 'צִוִּיתָ צֶדֶק' סִימָן כג שֶׁכָּל הָעֲבוֹדוֹת זָרוֹת תְּחוּבִים בַּמָּמוֹן. וּכְשֶׁנּוֹפְלִים לְתַאֲוַת מָמוֹן נוֹפְלִים לְכָל הָעֲבוֹדוֹת זָרוֹת שֶׁל כָּל הַשִּׁבְעִים אֻמּוֹת וַאֲזַי הַשְּׁכִינָה צוֹעֶקֶת עָלָיו קָלַּנִי מֵרֹאשִׁי קָלַּנִי וְכוּ' בְּחִינַת שְׁתֵּי פְּעָמִים שִׁבְעִים קָלִין שֶׁהֵם מֵאָה וְאַרְבָּעִים קָלִין כְּמִנְיַן מָמוֹן עִם הָאוֹתִיּוֹת. וְעַל כֵּן קָשָׁה פַּרְנָסָתוֹ שֶׁל אָדָם כִּפְלַיִם כַּיּוֹלֵדָה בְּחִינַת שְׁתֵּי פְּעָמִים שִׁבְעִים קָלִין שֶׁצְּרִיכִין לִצְעֹק קֹדֶם שֶׁמּוֹלִידִין וּמַרְוִיחִין מָמוֹן, עַיֵּן שָׁם:",
    "וְהִנֵּה הַמָּסוֹר פּוֹגֵם בָּזֶה בְּיוֹתֵר בְּפֹעַל מַמָּשׁ, כִּי זֶה יָדוּעַ שֶׁכָּל הָעֲבֵרוֹת רַחֲמָנָא לִצְלָן, יֵשׁ לָהֶם שֹׁרֶשׁ בַּקְּדֻשָּׁה וְעַל יְדֵי חֶטְאוֹ הוּא מוֹרִיד אוֹתוֹ הַקְּדֻשָּׁה אֶל הַסִּטְרָא אָחֳרָא חַס וְשָׁלוֹם, שֶׁזֶּהוּ פְּגַם כָּל הָעֲבֵרוֹת רַחֲמָנָא לִצְלָן. וְהַכֹּל לְפִי הַחֵטְא וְכָל תַּאֲוָה שֶׁיֵּשׁ לָהּ שֹׁרֶשׁ בִּקְדֻשָּׁה עֶלְיוֹנָה בְּיוֹתֵר עַל יְדֵי זֶה לְמַטָּה נֶאֱחָז שָׁם הַסִּטְרָא אָחֳרָא בְּיוֹתֵר, כִּי הֵם רוֹדְפִים וְנֶאֱחָזִים בְּמָקוֹם שֶׁיֵּשׁ קְדֻשָּׁה יְתֵרָה וְעַל יְדֵי זֶה יֵשׁ שָׁם הִתְגַּבְּרוּת הַתַּאֲוָה בְּיוֹתֵר. וּכְשֶׁפּוֹגֵם בָּזֶה וְנִמְשָׁךְ אַחֲרֵיהֶם חַס וְשָׁלוֹם. אֲזַי הַפְּגָם גָּדוֹל מְאֹד בְּיוֹתֵר מֵחֲמַת שֶׁהוֹרִיד קְדֻשָּׁה גָּבֹהַּ לַחוּץ חַס וְשָׁלוֹם. וְזֶהוּ גַּם כֵּן בְּחִינַת פְּגַם תַּאֲוַת מָמוֹן הַנַּ\"ל. כִּי הַמָּמוֹן שָׁרְשׁוֹ בִּקְדֻשָּׁה גָּבֹהַּ מְאֹד כְּפִי הַמּוּבָן בְּפֵרוּשׁ בְּדִבְרֵי רַבֵּנוּ זִכְרוֹנוֹ לִבְרָכָה בְּכַמָּה מְקוֹמוֹת, כִּי הוּא בְּחִינַת שֹׁרֶשׁ נַפְשׁוֹת יִשְֹרָאֵל. וְשָׁם כָּל הַנִּיצוֹצוֹת הַקְּדֻשָּׁה וְשָׁם כָּל הַגְּוָנִין עִלָּאִין. וּמֵחֲמַת שֶׁקְּדֻשָּׁתוֹ גָּבֹהַּ בְּיוֹתֵר, עַל כֵּן לְמַטָּה נֶאֱחָז שָׁם הַסִּטְרָא אָחֳרָא בְּיוֹתֵר וְיֵשׁ שָׁם הִתְגַּבְּרוּת הַתַּאֲוָה בְּיוֹתֵר. וְהַכֹּל רוֹדְפִים אַחַר הַמָּמוֹן כָּל יְמֵי חַיֵּיהֶם וּמְבַלִּים יְמֵיהֶם עַל זֶה. וְכָל זֶה מֵחֲמַת שֶׁשָּׁרְשׁוֹ בַּקְּדֻשָּׁה גָּבֹהַּ מְאֹד וּמֵחֲמַת זֶה הַפְּגָם שֶׁל תַּאֲוַת מָמוֹן גָּדוֹל מְאֹד מְאֹד מֵחֲמַת שֶׁמּוֹרִיד לַחוּץ חַס וְשָׁלוֹם, קְדֻשָּׁה עֶלְיוֹנָה וְנוֹרָאָה מְאֹד. וְנַעֲשֶֹה מִזֶּה חַס וְשָׁלוֹם כָּל הָעֲבוֹדָה זָרָה שֶׁהִוא בְּחִינַת עִקַּר הִתְגַּבְּרוּת הַסִּטְרָא אָחֳרָא, בְּחִינַת אֵל אַחֵר הֵפֶךְ הָאֱמוּנָה הַקְּדוֹשָׁה שֶׁמְּלֻבֶּשֶׁת בְּמָמוֹן דִּקְדֻשָּׁה בִּבְחִינַת וֶאֱמוּנָה מְאֹד, כַּמּוּבָא שָׁם. וְהִנֵּה הַמָּסוֹר פּוֹגֵם בָּזֶה בְּיוֹתֵר בְּפֹעַל מַמָּשׁ, כִּי הוּא מוֹסֵר מָמוֹן יִשְֹרָאֵל שֶׁהוּא מָמוֹן דִּקְדֻשָּׁה בְּיַד גּוֹי וְאַנָּס, כִּי יִשְֹרָאֵל בִּכְלָל הֵם כֻּלָּם קְדוֹשִׁים וּמָמוֹן שֶׁל יִשְֹרָאֵל הוּא בְּחִינַת מָמוֹן דִּקְדֻשָּׁה שֶׁשָּׁם מֻשְׁרָשִׁים נַפְשׁוֹתָם הַקְּדוֹשִׁים וְשָׁם כָּל נִיצוֹצוֹת הַקְּדֻשָּׁה וְהוּא מוֹצִיא זֶה הַמָּמוֹן הַקָּדוֹשׁ וּמוֹסֵר אוֹתוֹ בְּיַד גּוֹי שֶׁהֵם עַכּוּ\"ם בְּחִינַת עֲבוֹדָה זָרָה הַנַּ\"ל. נִמְצָא שֶׁעוֹשֶֹה מָמוֹן הַקָּדוֹשׁ בְּחִינַת עֲבוֹדָה זָרָה בַּפֹּעַל מַמָּשׁ, וְהוּא גָּרוּעַ בְּיוֹתֵר וְיוֹתֵר מִפְּגַם תַּאֲוַת מָמוֹן, כִּי שָׁם הַפְּגָם עַל יְדֵי הַתַּאֲוָה לְבַד שֶׁמּוֹרִיד הַשֶּׁפַע הַקָּדוֹשׁ אֶל הַתַּאֲוָה שֶׁיֵּשׁ שָׁם אֲחִיזַת הַסִּטְרָא אָחֳרָא, אֲבָל זֶה פּוֹגֵם בְּפֹעַל כַּנַּ\"ל:",
    "וְעַל כֵּן מוֹרִידִין אוֹתוֹ וְלֹא מַעֲלִין, כִּי פְּגָם הַנַּ\"ל שֶׁהוּא בְּחִינַת פְּגַם תַּאֲוַת מָמוֹן, הוּא בְּחִינַת פְּגַם הַמֵּאָה וְאַרְבָּעִים קָלִין כַּנַּ\"ל. וְעַל כֵּן הַמָּמוֹן נִקְרָא יְקוּם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, וְאֶת הַיְקוּם אֲשֶׁר בְּרַגְלֵיהֶם-זֶה הַמָּמוֹן שֶׁמַּעֲמִידוֹ עַל רַגְלָיו, בְּחִינַת ק\"ם הַנַּ\"ל, כִּי אִי אֶפְשָׁר לְהוֹלִיד מָמוֹן כִּי אִם עַל יְדֵי בְּחִינַת הַק\"ם קָלִין כַּנַּ\"ל. וּבִשְׁבִיל זֶה נִקְרָא הַמָּמוֹן יְקוּם לְשׁוֹן תְּקוּמָה בְּחִינַת ק\"ם הַנַּ\"ל. וְזֶה שֶׁכָּתַב רַבֵּנוּ זִכְרוֹנוֹ לִבְרָכָה שָׁם שֶׁכָּל הַנְּפִילוֹת עַל יְדֵי תַּאֲוַת מָמוֹן, עַיֵּן שָׁם הֵפֶךְ ק\"ם הַנַּ\"ל. וּבִשְׁבִיל זֶה נוֹפֵל עַל יְדֵי שֶׁפָּגַם בִּבְחִינַת קָם בְּחִינַת ק\"ם קָלִין הַנַּ\"ל. אֲבָל כְּשֶׁזּוֹכֶה לַעֲבֹר בְּשָׁלוֹם דֶּרֶךְ אֵלּוּ הַק\"ם קָלִין וְיוֹצֵא וְעוֹלֶה מִשָּׁם בְּשָׁלוֹם וְזוֹכֶה לְהוֹלִיד וּלְהַרְוִיחַ מָמוֹן דִּקְדֻשָּׁה עַל יְדֵי זֶה יֵשׁ לוֹ תְּקוּמָה עַל יְדֵי הַק\"ם קָלִין שֶׁהֵקִים וְהֵרִים אוֹתָן אֶל הַקְּדֻשָּׁה. וּבִשְׁבִיל זֶה נִקְרָא הַמָּמוֹן יְקוּם שֶׁמַּעֲמִידוֹ עַל רַגְלָיו בִּבְחִינַת קם כַּנַּ\"ל:",
    "וְזֶה בְּחִינַת ]מַה[ שֶּׁנֶּאֱמַר בְּאַבְרָהָם, וַיָּקָם שְֹדֵה וְכוּ' לְאַבְרָהָם לְמִקְנֶה. וּפֵרֵשׁ רַשִׁ\"י, תְּקוּמָה הָיְתָה לוֹ שֶׁיָּצָא מִיָּדָם לְיָדוֹ. כִּי כָּל הַקִּנְיָנִים שֶׁל אַבְרָהָם הֵם בִּבְחִינַת ק\"ם שֶׁיֵּשׁ לָהֶם תְּקוּמָה עַל יְדֵי הַק\"ם קָלִין בַּקְּדֻשָּׁה כַּנַּ\"ל. כִּי גַּם מָמוֹן שֶׁבִּקְדֻשָּׁה מוֹלִידִין וּמַרְוִיחִין עַל יְדֵי הַק\"ם קָלִין שֶׁצְּרִיכִין לַעֲבֹר וְלֵילֵךְ וְלִסְבֹּל בְּחִינַת בְּעִצָּבוֹן תֹּאכֲלֶנָּה וְלִצְעֹק אֵלּוּ הַק\"ם קָלִין וְלַעֲלוֹת מִשָּׁם וּלְהוֹלִיד וּלְהַרְוִיחַ מָמוֹן דִּקְדֻשָּׁה וַאֲזַי יֵשׁ לוֹ תְּקוּמָה עַל יְדֵי בְּחִינַת הַק\"ם קָלִין כַּנַּ\"ל. אֲבָל לְהֵפֶךְ פּוֹגֵם בְּאֵלּוּ הַק\"ם קָלִין וַאֲזַי יֵשׁ לוֹ נְפִילָה כַּנַּ\"ל, כִּי כָּל הַנְּפִילוֹת עַל יְדֵי תַּאֲוַת מָמוֹן, עַל יְדֵי פְּגַם ק\"ם קָלִין הַנַּ\"ל. וְעַל כֵּן הַמָּסוֹר שֶׁפּוֹגֵם בָּזֶה כַּנַּ\"ל, עַל כֵּן מוֹרִידִין אוֹתוֹ וְלֹא מַעֲלִין, כִּי נוֹפֵל וְאֵינוֹ קָם בִּבְחִינַת וְכָבַד עָלֶיהָ פִּשְׁעָהּ וְנָפְלָה וְלֹא תֹסִיף קוּם, כִּי פָּגַם בְּק\"ם קָלִין הַנַּ\"ל. עַל כֵּן מַפִּילִין וּמוֹרִידִין אוֹתוֹ וְלֹא מַעֲלִין כִּי אֵין לוֹ תְּקוּמָה כַּנַּ\"ל. וְזֶה בְּחִינַת ]מַה[ שֶּׁאָמְרוּ, מוֹרִידִין אוֹתוֹ לַבּוֹר וְכוּ', כִּי בּוֹר דָּא טְחוֹל וְכוּ', בְּחִינַת פְּגַם תַּאֲוַת הַמָּמוֹן, כַּמּוּבָא שָׁם בְּדִבְרֵי רַבֵּנוּ זִכְרוֹנוֹ לִבְרָכָה, כִּי הוּא פָּגַם בָּזֶה כַּנַּ\"ל:",
    "וְזֶה בְּחִינַת מַה שֶּׁכָּתוּב, הֶחָמָס קָם לְמַטֵּה רֶשַׁע, הֶחָמָס זֶה בְּחִינַת פְּגָם תַּאֲוַת הַמָּמוֹן שֶׁעַל יְדֵי זֶה בָּא לִגְזֵלוֹת, עַל יְדֵי זֶה נִפְגָּם בְּחִינַת קָם בְּחִינַת הַק\"ם קָלִין הַנַּ\"ל. וְנַעֲשֶֹה מַטֵּה רָשָׁע, חַס וְשָׁלוֹם. אֲבָל לֶעָתִיד שֶׁיְּקֻיַּם, בַּיּוֹם הַהוּא יַשְׁלִיךְ הָאָדָם אֶת אֱלִילֵי כַּסְפּוֹ וְאֶת אֱלִילֵי זְהָבוֹ וְכוּ', שֶׁיִּתְבַּטֵּל תַּאֲוַת מָמוֹן וְיַעַבְרוּ וְיַחְלְפוּ חֶבְלֵי לֵדָה וְתִצְמַח וְתוֹלִיד הַיְשׁוּעָה, אָז נֶאֱמַר, נָפְלָה לֹא תֹסִיף קוּם בְּתוּלַת יִשְֹרָאֵל, כִּי כְּבָר סָבַלְנוּ חֶבְלֵי לֵדָה וְצָעַקְנוּ הַק\"ם קָלִין עַד שֶׁנּוֹלְדָה הַיְשׁוּעָה וּמֵעַתָּה תִּהְיֶה לָנוּ תְּקוּמָה בִּמְהֵרָה בְּיָמֵינוּ, אָמֵן:"
  ],
  "Likutei Halakhot%2C Choshen Mishpat%2C Laws of Monetary Damages.": [
    "עִנְיַן אַרְבָּעָה אֲבוֹת נְזִיקִין שֶׁהָאָדָם חַיָּב לִשְׁמֹר אוֹתָם שֶׁלֹּא יַזִּיקוּ שֶׁהֵם, הַשּׁוֹר וְהַבּוֹר וְהַמַּבְעֶה וְהַהֶבְעֵר:",
    "עַל פִּי הַתּוֹרָה 'אָנֹכִי ה' אֱלֹקֶיךָ' בַּלִּקּוּטֵי הָרִאשׁוֹן (סִימָן ד), עַיֵּן שָׁם:",
    "וְהַיּוֹצֵא מִשָּׁם לְעִנְיָנֵנוּ הוּא מַה שֶּׁמְּבֹאָר שָׁם עַל מַאֲמַר רַבּוֹתֵינוּ זִכְרוֹנָם לִבְרָכָה מָשָׁל לְאֶחָד שֶׁהָיָה מְהַלֵּךְ בְּאִישׁוֹן לַיְלָה וַאֲפֵלָה וּמִתְיָרֵא וְכוּ'. וְהַכְּלָל שֶׁיֵּשׁ אַרְבָּעָה יְסוֹדוֹת אֵשׁ רוּחַ מַיִם עָפָר, שֶׁהֵם בְּחִינַת דּוֹמֵם צוֹמֵחַ חַי מְדַבֵּר וּמֵאֵלּוּ הָאַרְבָּעָה יְסוֹדוֹת נִמְשָׁכִין כָּל הַמִּדּוֹת רָעוֹת וְתוֹלְדוֹתֵיהֶן, כַּמְבֹאָר בְּמִשְׁנַת חֲסִידִים בִּפְרָטִיּוּת כָּל הַמִּדּוֹת הַנִּמְשָׁכִין מִכָּל יְסוֹד וִיסוֹד. וּמִי שֶׁרוֹצֶה לֵילֵךְ בְּדֶרֶךְ הַקֹּדֶשׁ הוּא צָרִיךְ לְשַׁבֵּר כָּל הַמִּדּוֹת רָעוֹת וְתַאֲוֹת רָעוֹת הַנִּמְשָׁכִין מֵאֵלּוּ הָאַרְבָּעָה יְסוֹדוֹת וְכַנַּ\"ל וִיסַפֵּר לִפְנֵי הַתַּלְמִיד חָכָם, הַיְנוּ וִדּוּי דְּבָרִים וְהַתַּלְמִיד חָכָם יְפָרֵשׁ וִיבָרֵר לוֹ דֶּרֶךְ לְפִי שֹׁרֶשׁ נִשְׁמָתוֹ וְכוּ' וְכוּ' וְעַל יְדֵי זֶה אַתָּה נִכְלָל בְּאֵין סוֹף וְכוּ' וְעַל יְדֵי זֶה זוֹכִין לִבְחִינַת הַטּוֹב וְהַמֵּטִיב שֶׁיּוֹדְעִין שֶׁכָּל מְאֹרְעוֹתָיו הֵם לְטוֹבָתוֹ שֶׁזֶּה בְּחִינַת מֵעֵין עוֹלָם הַבָּא בְּחִינַת כֻּלּוֹ טוֹב וּמֵטִיב, כַּמְבֹאָר שָׁם הֵיטֵב כָּל הָעִנְיָן הַזֶּה בַּאֲרִיכוּת, עַיֵּן שָׁם:",
    "וְזֶהוּ בְּחִינַת אַרְבָּעָה אֲבוֹת נְזִיקִין שֶׁמְּחֻיָּב הָאָדָם לְשָׁמְרָם מְאֹד שֶׁלֹּא יַזִּיקוּ, כִּי אַרְבָּעָה אֲבוֹת נְזִיקִין נִמְשָׁכִין מִבְּחִינַת הָרַע שֶׁבְּאַרְבָּעָה יְסוֹדוֹת שֶׁמֵּהֶם נִמְשָׁכִין כָּל הַתַּאֲוֹת רָעוֹת וְהַמִּדּוֹת רָעוֹת וְתוֹלְדוֹתֵיהֶן שֶׁמֵּהֶם נִמְשָׁכִין חַס וְשָׁלוֹם כָּל הַחֲטָאִים שֶׁזֶּהוּ בְּחִינַת אַרְבָּעָה אֲבוֹת נְזִיקִין כְּנֶגֶד אַרְבָּעָה יְסוֹדוֹת הַנַּ\"ל, כִּי הַחֲטָאִים וְהַמִּדּוֹת רָעוֹת הַנִּמְשָׁכִין מֵאַרְבָּעָה יְסוֹדוֹת הֵם בְּחִינַת מַזִּיקֵי עָלְמָא, כִּי כָּל הַהֶזֵּקוֹת שֶׁבָּעוֹלָם נִמְשָׁכִין מֵהֶם. וְעַל כֵּן לֶעָתִיד שֶׁהַכֹּל יָשׁוּבוּ לַה' בֶּאֱמֶת וְאֶת רוּחַ הַטֻּמְאָה יַעֲבֹר מִן הָאָרֶץ וְיִתְבַּטֵּל הָרַע שֶׁבְּאַרְבָּעָה יְסוֹדוֹת עַל כֵּן בֶּאֱמֶת לֹא יִהְיֶה עוֹד שׁוּם הֶזֵּק בָּעוֹלָם, כְּמוֹ שֶׁכָּתוּב (יְשַׁעְיָה יא), לֹא יָרֵעוּ וְלֹא יַשְׁחִיתוּ וְכוּ' כִּי מָלְאָה הָאָרֶץ דֵּעָה אֶת ה' וְכוּ'. וְעַל כֵּן נִקְרָאִין אַרְבָּעָה אֲבוֹת נְזִיקִין אָבוֹת מִכְּלַל דְּאִיכָּא תּוֹלָדוֹת (כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה בָּבָא קַמָּא ב). כִּי גַּם בְּהַמִּדּוֹת רָעוֹת הַנִּמְשָׁכִין מֵהָאַרְבָּעָה יְסוֹדוֹת יֵשׁ בָּהֶם גַּם כֵּן אָבוֹת וְתוֹלָדוֹת, כַּמּוּבָא בְּהַתּוֹרָה הַנַּ\"ל עַצְבוּת וְתוֹלְדוֹתָיו וְכוּ' גַּאֲוָה וְתוֹלְדוֹתָיו וְכוּ' וְעַל כֵּן הֵם אַרְבָּעָה אֲבוֹת נְזִיקִין כְּנֶגֶד אַרְבָּעָה יְסוֹדוֹת הַנַּ\"ל כַּנַּ\"ל. וְזֶה בְּחִינַת הַשּׁוֹר וְהַבּוֹר וְהַמַּבְעֶה וְהַהֶבְעֵר, כִּי הֵם כְּנֶגֶד אַרְבָּעָה יְסוֹדוֹת הַנַּ\"ל שֶׁהֵם אֵשׁ רוּחַ מַיִם עָפָר, שֶׁהֵם בְּחִינַת דּוֹמֵם צוֹמֵחַ חַי מְדַבֵּר כַּיָּדוּעַ, כִּי הַשּׁוֹר זֶה בְּחִינַת הַחַי שֶׁהוּא כְּנֶגֶד יְסוֹד הָרוּחַ וְהַבּוֹר זֶה בְּחִינַת דּוֹמֵם שֶׁהוּא כְּנֶגֶד יְסוֹד הֶעָפָר וְהַמַּבְעֶה זֶה הַשֵּׁן זֶה בְּחִינַת תַּאֲוֹת רָעוֹת שֶׁנִּמְשָׁכִין מִבְּחִינַת צוֹמֵחַ מִבְּחִינַת יְסוֹד הַמַּיִם, כַּמּוּבָא שָׁם וְזֶה בְּחִינַת מַבְעֶה שֶׁהוּא הַשֵּׁן בְּחִינַת תַּאֲוֹת אֲכִילָה וּשְׁתִיָּה שֶׁהֵם רָאשֵׁי הַתַּאֲוֹת שֶׁכָּל הַתַּאֲוֹת נִמְשָׁכִין אַחֲרֵיהֶם, כַּמְבֹאָר בְּדִבְרֵי רַבֵּנוּ זִכְרוֹנוֹ לִבְרָכָה בְּהַתּוֹרָה וַיַּסֵּב אֱלֹהִים (סִימָן סב). וְהַהֶבְעֵר זֶה הָאֵשׁ בְּחִינַת יְסוֹד הָאֵשׁ שֶׁהוּא כְּנֶגֶד בְּחִינַת מְדַבֵּר, שֶׁהוּא בְּחִינַת גַּאֲוָה וְתוֹלְדוֹתֶיהָ, כְּמוֹ שֶׁמְּבֹאָר שָׁם. נִמְצָא שֶׁאַרְבָּעָה אֲבוֹת נְזִיקִין הֵם כְּנֶגֶד אַרְבָּעָה יְסוֹדוֹת שֶׁמֵּהֶם נִמְשָׁכִין כָּל הַהֶזֵּקוֹת שֶׁבָּעוֹלָם הַכְּלוּלִים בְּאַרְבָּעָה אֲבוֹת נְזִיקִין וְתוֹלְדוֹתֵיהֶן כַּנַּ\"ל. וְעַל כֵּן הַנְּזָקִין נִפְרָעִין מִן הָעִדִּית, כְּמוֹ שֶׁכָּתוּב, מֵיטַב שָֹדֵהוּ וּמֵיטַב כַּרְמוֹ יְשַׁלֵּם. כִּי הַתִּקּוּן שֶׁל אַרְבָּעָה אֲבוֹת נְזִיקִין, שֶׁהֵם בְּחִינַת אַרְבָּעָה יְסוֹדוֹת הַנַּ\"ל הוּא עַל יְדֵי בְּחִינַת עָלְמָא דְּאָתֵי, שֶׁהוּא בְּחִינַת כֻּלּוֹ טוֹב וּמֵטִיב שֶׁאָז יִתְבַּטְּלוּ כָּל הַהֶזֵּקוֹת כַּנַּ\"ל. וְכַמְבֹאָר הֵיטֵב בְּהַתּוֹרָה הַנַּ\"ל שֶׁצְּרִיכִין לְשַׁבֵּר כָּל הָרַע שֶׁבְּאַרְבָּעָה יְסוֹדוֹת שֶׁהֵם כָּל הַמִּדּוֹת רָעוֹת וְכוּ' וְאָז זוֹכֶה לִבְחִינַת כֻּלּוֹ הַטּוֹב וְהַמֵּטִיב כְּמוֹ שֶׁמְּבֹאָר, עַיֵּן שָׁם. נִמְצָא שֶׁבְּחִינַת הַטּוֹב וְהַמֵּטִיב הוּא הַתִּקּוּן שֶׁל הָאַרְבָּעָה יְסוֹדוֹת, כִּי לִבְחִינַת כֻּלּוֹ הַטּוֹב וְהַמֵּטִיב זוֹכִין עַל יְדֵי שֶׁמְּתַקְּנִין הָאַרְבָּעָה יְסוֹדוֹת עַל יְדֵי שֶׁמְּשַׁבְּרִין כָּל הַמִּדּוֹת רָעוֹת הַנִּמְשָׁכִין מֵהֶם כַּנַּ\"ל. וְעַל כֵּן צְרִיכִין לְשַׁלֵּם הַהֶזֵּק שֶׁל הָאַרְבָּעָה אֲבוֹת נְזִיקִין בְּמֵיטַב, כְּמוֹ שֶׁכָּתוּב, מֵיטַב שָֹדֵהוּ וּמֵיטַב כַּרְמוֹ וְכוּ' כְּדֵי לְהַמְשִׁיךְ עַל יְדֵי זֶה בְּחִינַת כֻּלּוֹ הַטּוֹב וְהַמֵּטִיב בְּחִינַת עָלְמָא דְּאָתֵי שֶׁאָז יִתְבַּטְּלוּ הַהֶזֵּקוֹת כַּנַּ\"ל, כִּי תַּשְׁלוּמֵי הַנֶּזֶק הֵם בְּחִינַת הַתִּקּוּן שֶׁל הַהֶזֵּקוֹת שֶׁל אַרְבָּעָה אֲבוֹת נְזִיקִין שֶׁהֵם בְּחִינַת הָרַע שֶׁבְּאַרְבָּעָה יְסוֹדוֹת וְעַל כֵּן תִּקּוּנָם עַל יְדֵי מֵיטַב דַּיְקָא בְּחִינַת מֵיטַב שָֹדֵהוּ וּמֵיטַב כַּרְמוֹ יְשַׁלֵּם כְּדֵי לְהַמְשִׁיךְ עַל יְדֵי זֶה בְּחִינַת כֻּלּוֹ הַטּוֹב וְהַמֵּטִיב שֶׁהוּא הַתִּקּוּן שֶׁל הָאַרְבָּעָה יְסוֹדוֹת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Injuring a Person.": [
    "אָסוּר לְהַכּוֹת אֶת חֲבֵרוֹ וְכוּ'. וְהַחוֹבֵל חַיָּב בַּחֲמִשָּׁה דְּבָרִים:",
    "עַל פִּי מַה שֶּׁכָּתַב רַבֵּנוּ זִכְרוֹנוֹ לִבְרָכָה בַּמַּאֲמָר 'אֲנִי ה' הוּא שְׁמִי' סִימָן יא שֶׁהַדִּבּוּר תָּלוּי בְּכָבוֹד שֶׁהוּא בְּחִינַת מַלְכוּת וְכַנַּ\"ל וּפְגַם הַכָּבוֹד הוּא פְּגַם הַדִּבּוּר הַיְנוּ כִּי כָּבוֹד בִּשְׁלֵמוּת הוּא כָּבוֹד מָלֵא וָא\"ו וּכְשֶׁנִּפְגָּם נִסְתַּלֵּק הַוָּא\"ו וַאֲזַי נַעֲשֶֹה כְּבַד פֶּה. וְהַוָּא\"ו הִוא בְּחִינַת טַ\"ל אוֹרוֹת וּכְשֶׁנִּפְגָּם אֲזַי נַעֲשֶֹה ל\"ט מְלָאכוֹת בְּחִינַת בְּעִצָּבוֹן תֹּאכֲלֶנָּה בְּחִינַת חֶסְרוֹן הַפַּרְנָסָה וְכוּ', עַיֵּן שָׁם:",
    "וְזֶה בְּחִינַת אִסּוּר הַכָּאָה שֶׁאָסוּר לְהַכּוֹת אֶת יִשְֹרָאֵל, כִּי כָּל הַהַכָּאוֹת וְהַמַּלְקִיּוֹת הֵם נִמְשָׁכִין מִבְּחִינַת ל\"ט ]שְׁלֹשִׁים וָתֵשַׁע[ מַלְקֻיּוֹת שֶׁהֵם בְּחִינַת ל\"ט מְלָאכוֹת הַנַּ\"ל, כִּי ל\"ט מְלָאכוֹת וְל\"ט מַלְקֻיּוֹת הֵם בְּחִינָה אַחַת וְנִמְשָׁכִין מִזֻּהֲמַת הַנָּחָשׁ בְּחִינַת ל\"ט קְלָלוֹת, כַּמּוּבָא וּמִשָּׁם נִמְשְׁכוּ כָּל הַהַכָּאוֹת. וְעַל כֵּן לָמְדוּ חֲכָמֵינוּ זִכְרוֹנָם לִבְרָכָה אִסּוּר הַכָּאָה מִלּ\"ט מַלְקֻיּוֹת, כְּמוֹ שֶׁאִיתָא בַּגְּמָרָא, אַרְבָּעִים יַכֶּנּוּ לֹא יוֹסִיף וְכוּ', מִכָּאן שֶׁאָסוּר לְהַכּוֹת אֶת יִשְֹרָאֵל. כִּי כָּל הַהַכָּאוֹת נִמְשָׁכִין מִשָּׁם מִלּ\"ט מַלְקֻיּוֹת כַּנַּ\"ל וְזֶה בְּחִינַת פְּגַם הַכָּבוֹד, כִּי בְּהַהַכָּאָה הוּא מְבַזֶּה אוֹתוֹ וּפוֹגֵם בַּכָּבוֹד שֶׁל יִשְֹרָאֵל וְעַל יְדֵי זֶה נִפְגָּם הַכָּבוֹד, כִּי עִקַּר שְׁלֵמוּת הַכָּבוֹד כְּשֶׁהַכָּבוֹד הוּא אֵצֶל יִשְֹרָאֵל, כִּי לָהֶם מַגִּיעַ כָּל הַכָּבוֹד, כִּי שָׁרְשָׁם בַּכָּבוֹד בִּבְחִינַת בִּקְהָלָם אַל תֵּחַד כְּבֹדִי, כַּמּוּבָא בְּדִבְרֵי רַבֵּנוּ זִכְרוֹנוֹ לִבְרָכָה, עַיֵּן שָׁם. נִמְצָא כְּשֶׁמַּכֶּה אֶת יִשְֹרָאֵל הוּא פּוֹגֵם בַּכָּבוֹד עַל יְדֵי שֶׁמְּבַיֵּשׁ בֶּן יִשְֹרָאֵל כַּנַּ\"ל, וַאֲזַי נִפְגָּם הַוָּא\"ו וְנַעֲשֶֹה בְּחִינַת ל\"ט מְלָאכוֹת ל\"ט מַלְקֻיּוֹת וְכָל זֶה נַעֲשֶֹה עַל יְדֵי הַבּוּשָׁה וְהַהַכָּאָה כַּנַּ\"ל. וְעִקָּר הוּא הַבּוּשָׁה, כִּי עִקָּר הוּא פְּגַם הַכָּבוֹד כַּנַּ\"ל וְזֶה שֶׁהִקְפִּידוּ רַבּוֹתֵינוּ זִכְרוֹנָם לִבְרָכָה בְּיוֹתֵר עַל הַבֹּשֶׁת, כַּמּוּבָא. וְזֶה שֶׁהִקְפִּידָה תּוֹרָה גַּם כֵּן בְּאִסּוּר הַכָּאָה עַל הַבּוּשָׁה, כְּמוֹ שֶׁכָּתוּב, אַרְבָּעִים יַכֶּנּוּ לֹא יוֹסִיף פֶּן יוֹסִיף לְהַכּוֹתוֹ וְכַנַּ\"ל וְנִקְלָה אָחִיךָ לְעֵינֶיךָ. כִּי עִקַּר אִסּוּר הַהַכָּאָה הוּא הַבֹּשֶׁת, דְּהַיְנוּ פְּגַם הַכָּבוֹד כַּנַּ\"ל, שֶׁזֶּהוּ בְּחִינַת ל\"ט מַלְקֻיּוֹת שֶׁמִּשָּׁם כָּל הַהַכָּאוֹת כַּנַּ\"ל וְעַל כֵּן עָנְשׁוֹ וְתִקּוּנוֹ בְּמָמוֹן שֶׁצָּרִיךְ לִתֵּן מָמוֹן דַּיְקָא בְּעַד חֲמִשָּׁה דְּבָרִים, כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה, כֵּן יִנָּתֵן בּוֹ מָמוֹן וְכוּ', כִּי שָׁם פָּגַם בִּבְחִינַת הַפַּרְנָסָה וְהַמָּמוֹן, דְּהַיְנוּ שֶׁפָּגַם בְּל\"ט מְלָאכוֹת עַל יְדֵי הַהַכָּאָה שֶׁהִוא בְּחִינַת ל\"ט מַלְקֻיּוֹת כַּנַּ\"ל וְעַל כֵּן עָנְשׁוֹ בְּמָמוֹן כַּנַּ\"ל. וְזֶה בְּחִינַת חֲמִשָּׁה דְּבָרִים שֶׁצָּרִיךְ לִתֵּן כְּנֶגֶד פְּגַם הַכָּבוֹד שֶׁהוּא פְּגַם הַדִּבּוּר שֶׁהוּא בְּחִינַת ה' תַּתָּאָה מַלְכוּת שֶׁשְּׁלֵמוּתָהּ עַל יְדֵי הַטַּ\"ל אוֹרוֹת כַּנַּ\"ל. וְעַל יְדֵי הַפְּגָם נַעֲשֶֹה ל\"ט מְלָאכוֹת כַּנַּ\"ל וְעַל כֵּן צָרִיךְ לִתֵּן מָמוֹן חֲמִשָּׁה דְּבָרִים לְתַקֵּן הַכָּבוֹד וְהַמַּלְכוּת שֶׁהוּא בְּחִינַת ה' עַל יְדֵי תִּקּוּן הַמָּמוֹן שֶׁהוּא בְּחִינַת תִּקּוּן הַלּ\"ט מְלָאכוֹת בִּבְחִינַת טַ\"ל אוֹרוֹת, כִּי הַמָּמוֹן וְהַפַּרְנָסָה הוּא בְּחִינַת ל\"ט מְלָאכוֹת כַּנַּ\"ל:"
  ],
  "Likutei Halakhot%2C Choshen Mishpat%2C Laws of Roof Rails and Preservation of Life.": [
    "מִצְוַת מַעֲקֶה, כִּי תִבְנֶה בַּיִת חָדָשׁ וְעָשִֹיתָ מַעֲקֶה לְגַגֶּךָ וְלֹא תָשִֹים דָּמִים בְּבֵיתֶךָ כִּי יִפֹּל הַנֹּפֵל מִמֶּנּוּ:",
    "כִּי צָרִיךְ לִבְנוֹת הַבַּיִת בְּחָכְמָה בִּבְחִינַת בְּחָכְמָה יִבָּנֶה בָּיִת וְכוּ' וַאֲזַי הַבַּיִת בִּבְחִינַת סֻכָּה, כִּי סֻכָּה הִיא בְּחִינַת בִּינָה מֹחִין שֶׁעִקַּר תִּקּוּן בִּנְיַן הַבַּיִת עַל יְדֵי בְּחִינַת סֻכָּה מֹחִין כַּנַּ\"ל בִּבְחִינַת וְיַעֲקֹב נָסַע סֻכֹּתָה וַיִּבֶן לוֹ בַּיִת, כְּמוֹ שֶׁכָּתַב כָּל זֹאת רַבֵּנוּ זִכְרוֹנוֹ לִבְרָכָה סִימָן רסו:",
    "וְזֶה בְּחִינַת מִצְוַת מַעֲקֶה שֶׁהוּא בְּחִינַת שְׁמִירָה לְהַמֹּחַ וְהַשֵּכֶל שֶׁלֹּא יִפֹּל חַס וְשָׁלוֹם, כִּי צָרִיךְ לִשְׁמֹר הַמֹּחַ מְאֹד לִבְלִי לְהַנִּיחַ הַשֵּכֶל וְהַמַּחֲשָׁבָה שֶׁבַּמֹּחַ לָצֵאת וּלְהִתְפַּשֵּׁט חוּץ לִגְבוּל הַקְּדֻשָּׁה לַחֲשֹׁב מַחְשְׁבוֹת חוּץ חַס וְשָׁלוֹם. וְזֶהוּ בְּחִינַת מַעֲקֶה שֶׁצָּרִיךְ לַעֲשֹוֹת מַעֲקֶה וּמְחִצָּה לְגַג הַבַּיִת שֶׁהִיא בְּחִינַת רֵאשִׁית הַשֵּכֶל שֶׁהוּא עֶלְיוֹן וּלְמַעְלָה מִן הַכֹּל וְצָרִיךְ לְשָׁמְרוֹ מְאֹד וְלַעֲשֹוֹת לוֹ מַעֲקֶה וּמְחִצָּה וּגְבוּל כְּדֵי שֶׁלֹּא לְהַנִּיחוֹ לָצֵאת לַחוּץ לַחֲשֹׁב מַחֲשָׁבָה חִיצוֹנָה חַס וְשָׁלוֹם, בִּבְחִינַת וָאֹמַר לַיָּם עַד פֹּה תָבוֹא וּפֹא יָשִׁית בִּגְאוֹן גַּלֶּיךָ. כִּי הַשֵּכֶל שֶׁהוּא בְּחִינַת יָם הַחָכְמָה דַּרְכּוֹ לְהִתְרוֹמֵם וּלְהִתְנַשֵּא תָּמִיד לַחְפֹּץ לָצֵאת לַחוּץ עַל עַל יְדֵי הַגַּלִּים שֶׁהֵם בְּחִינַת הִתְגַּבְּרוּת הַמַּחֲשָׁבוֹת שֶׁמִּתְגַּבְּרִין וְרוֹצִין לַעֲלוֹת וְלָצֵאת לַחוּץ חַס וְשָׁלוֹם. וְה' יִתְבָּרַךְ גָּזַר עַל הַשֵּכֶל עַד פֹּה תָבוֹא וּפֹא יָשִׁית וְכוּ' שֶׁצָּרִיךְ לְהַכְנִיעַ הַמַּחֲשָׁבָה לְבַל לְהַנִּיחָהּ לָצֵאת חוּץ מִגְּבוּל הַקְּדֻשָּׁה וְלִשְׁבֹּר הַגַּלִּים שֶׁהֵם הַמַּחֲשָׁבוֹת שֶׁמִּתְרוֹמְמִין לָצֵאת לַחוּץ לְהַכְנִיעָם וּלְשַׁבְּרָם שֶׁלֹּא יֵצְאוּ מִגְּבוּל הַקְּדֻשָּׁה בִּבְחִינַת אֲשֶׁר שַֹמְתִּי חוֹל גְּבוּל לַיָּם וְכוּ' כַּנַּ\"ל. וְזֶה בְּחִינַת מַעֲקֶה לְגַג הַבַּיִת בְּחִינַת מְחִצָּה וּגְבוּל לְגַג הַשֵּכֶל, דְּהַיְנוּ רֵאשִׁית הַשֵּכֶל, כִּי הָעִקָּר תָּלוּי בְּרֵאשִׁית וּתְחִלַּת הַמַּחֲשָׁבָה שֶׁצָּרִיךְ לְשָׁמְרָהּ מְאֹד לִבְלִי לְהַנִּיחָהּ לָצֵאת לַחוּץ, כִּי אֲזַי בְּקַל יְכוֹלִים לְהַכְנִיעָהּ וּלְשָׁמְרָהּ לִבְלִי לָצֵאת לַחוּץ. אֲבָל תֵּכֶף שֶׁמַּנִּיחִין תְּחִלַּת הַמַּחֲשָׁבָה לָצֵאת לַחוּץ, עַל יְדֵי זֶה נוֹפֵל חַס וְשָׁלוֹם בִּבְחִינַת חֳלִי נוֹפֵל חַס וְשָׁלוֹם, כַּמְבֹאָר בַּמַּאֲמָר הַאי מָאן דְּאָזִיל לְמִינְסָב (סִימָן כט), עַיֵּן שָׁם בְּחִינַת חֳלִי נוֹפֵל חַס וְשָׁלוֹם, שֶׁהוּא בְּחִינַת נְפִילַת הַמֹּחִין עַל יְדֵי הִתְגַּבְּרוּת הַדָּמִים שֶׁמִּתְגַּבְּרִין וּמַתִּיזִין לְתוֹךְ הַמֹּחַ וְעַל יְדֵי זֶה נוֹפֵל חַס וְשָׁלוֹם. וְזֶה בְּחִינַת וְלֹא תָשִֹים דָּמִים בְּבֵיתֶךָ כִּי יִפֹּל הַנֹּפֵל וְכוּ' וְלֹא תָשִֹים דָּמִים דַּיְקָא שֶׁעַל יְדֵי שֶׁאֵין נִזְהָרִין בְּמִצְוַת מַעֲקֶה לַעֲשֹוֹת מְחִצָּה לְהַמַּחֲשָׁבָה שֶׁבַּמֹּחַ כַּנַּ\"ל, עַל יְדֵי זֶה הוּא מֵשִֹים דָּמִים בְּבֵיתוֹ מַמָּשׁ, דְּהַיְנוּ שֶׁנִּכְנָסִין הַדָּמִים לְשָׁם שֶׁמַּתִּיזִין לְתוֹךְ הַמֹּחַ כַּנַּ\"ל וְעַל יְדֵי זֶה נוֹפֵל כַּנַּ\"ל. וְזֶהוּ, כִּי יִפֹּל הַנֹּפֵל כַּנַּ\"ל, כִּי זֶה תָּלוּי בָּזֶה, כִּי הָעִקָּר תָּלוּי בְּהַמֹּחַ, דְּהַיְנוּ שֶׁמַּה שֶּׁמִּתְגַּבְּרִין הַדָּמִים וּמַתִּיזִין בַּמֹּחַ וּמַפִּילִין אוֹתוֹ, זֶה נַעֲשֶֹה עַל יְדֵי פְּגַם הַמֹּחַ בְּעַצְמוֹ שֶׁעַל יְדֵי שֶׁאֵין שׁוֹמְרִים הַמֹּחַ וּמַנִּיחִים אוֹתוֹ לָצֵאת לַחוּץ חַס וְשָׁלוֹם, עַל יְדֵי זֶה נוֹתֵן כֹּחַ בְּהַדָּמִים עַד שֶׁמִּתְגַּבְּרִין חַס וְשָׁלוֹם, וְנִכְנָסִין לְתוֹךְ הַמֹּחַ וּמַפִּילִין אוֹתוֹ לְגַמְרֵי חַס וְשָׁלוֹם, וְכַמּוּבָן שָׁם בַּמַּאֲמָר הַנַּ\"ל. וְזֶה בְּחִינַת כִּי יִפֹּל הַנֹּפֵל. וְדָרְשׁוּ רַבּוֹתֵינוּ זִכְרוֹנָם לִבְרָכָה, רָאוּי זֶה לִפֹּל. וְעַל כֵּן הַכָּתוּב קוֹרְאוֹ נוֹפֵל, כִּי בְּוַדַּאי כְּבָר הִתְחִיל לִפֹּל עַל עַל יְדֵי שֶׁיָּצָא לְחוּץ מִן גְּבוּל הַקְּדֻשָּׁה שֶׁעַל יְדֵי זֶה נוֹתֵן כֹּחַ בְּהַדָּמִים עַד שֶׁמִּתְגַּבְּרִין וּמַפִּילִין אֶת הַנּוֹפֵל לְגַמְרֵי וְזֶהוּ בְּחִינַת וְלֹא תָשִֹים דָּמִים בְּבֵיתֶךָ כִּי יִפֹּל הַנֹּפֵל כַּנַּ\"ל. וּבִשְׁבִיל זֶה צִוְּתָה תּוֹרָה בְּחִינַת מִצְוַת מַעֲקֶה כְּדֵי לִשְׁמֹר הַמֹּחַ מִלָּצֵאת מִחוּץ לִגְבוּל הַקְּדֻשָּׁה כַּנַּ\"ל שֶׁעַל יְדֵי זֶה לֹא יָבוֹא לִידֵי נְפִילָה חַס וְשָׁלוֹם, כַּנַּ\"ל וְעַל כֵּן נִרְמְזָה שְׁמִירַת הַמֹּחַ בְּבִנְיַן הַבַּיִת, כִּי בִּנְיַן הַבַּיִת הוּא עַל יְדֵי חָכְמָה כַּנַּ\"ל נִמְצָא שְׁמִירַת הַחָכְמָה שֶׁבַּמֹּחַ הוּא שְׁמִירַת וְתִקּוּן הַבַּיִת שֶׁבָּנָה, כִּי עִקַּר תִּקּוּן הַבַּיִת תָּלוּי בָּזֶה כַּנַּ\"ל וְעַל יְדֵי שְׁמִירָה זוֹ מִנְּפִילַת הַמֹּחַ כַּנַּ\"ל אֲזַי הַמֹּחַ בִּשְׁלֵמוּת וַאֲזַי הַבַּיִת בְּתִקּוּנוֹ בִּבְחִינַת סֻכָּה כַּנַּ\"ל, כִּי הַנְּפִילָה חַס וְשָׁלוֹם, הִוא פְּגַם הַסֻּכָּה בִּבְחִינַת סֻכַּת דָּוִיד הַנֹּפָלֶת שֶׁזֶּה בְּחִינַת חֳלִי נוֹפֵל חַס וְשָׁלוֹם, כְּמוֹ שֶׁמְּבֹאָר שָׁם בַּמַּאֲמָר הַנַּ\"ל וְעַל כֵּן צָרִיךְ לַעֲשֹוֹת בְּחִינַת מַעֲקֶה שֶׁהוּא בְּחִינַת שְׁמִירַת הַבַּיִת בִּבְחִינַת סֻכָּה כַּנַּ\"ל:"
  ]
}